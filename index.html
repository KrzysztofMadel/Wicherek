<html>
<head>
<meta charset="utf-8" />
<META HTTP-EQUIV="pragma" CONTENT="no-cache">
<META HTTP-EQUIV="Content-Language" CONTENT="pl">
<TITLE>Wicherek</TITLE>
<style>
<!--
p,td { font-family: Verdana; font-size: 80% }
a:active { text-decoration: none; color: yellow }
a:visited { text-decoration: none; color: darkgray }
a:link { text-decoration: none; color: gray }
a:hover { text-decoration: none; color: red }
big { color: red }
small { color: gray }
em { color: red; font-style: normal }
-->
</style>
</head>
<body>

<center>
<p><big><big><big>Budujemy „Wicherka”</big></big></big></p>
<p>Wiesław Schier, <i>ABC Miniaturowego lotnictwa</i>, WKiŁ, Warszawa 1977.</p>
<!-- 
<p><small>http://www.alehar.aplus.pl (11.05.2018)</small></p> 
-->

<p>&nbsp;</p>
<p><img border="0" src="images/wicherek.jpg" width="400"></p>
</center> 
<p>&nbsp;</p>
<p>
WICHEREK to bardzo prosty, ale prawdziwy 
miniaturowy samolot. Ma ładną, zgrabną, miłą dla oka sylwetkę, 
podobny jest do prawdziwego samolotu sportowego. Łatwo go można 
zbudować. Do budowy potrzebne są minimalne umiejętności oraz 
najprostsze narzędzia — takie, jakie znajdują się w każdym domu — 
oraz najzwyklejsze, wszędzie dostępne, krajowe materiały.</p>
<p>
Pięknie i pewnie lata. Jest gruntownie sprawdzony — przeze mnie w 
niezliczonych lotach doświadczalnych oraz przez naszych kolegów w 
zamieszczonych w 3 wydaniach książki, która specjalnie temu małemu 
samolocikowi została poświęcona.</p>
<p>
Jest „wyrozumiały” i niewymagający, wybacza wszystkie podstawowe 
błędy, jakie popełniają zwykle nowoupieczeni i niedoświadczeni 
adepci miniaturowego lotnictwa.</p>
<p>
Jest w pełnym tego słowa znaczeniu uniwersalny. Może być budowany w 
dowolnych rozmiarach, napędzany dowolnym silnikiem, a gdy silnika 
brak, może latać bez niego jako szybowiec. Może latać swobodnie lub 
na uwięzi, może być sterowany 
zdalnie dowolną aparaturą, może startować z lądu, wody, śniegu — 
może latać wszędzie. Może być dalej ulepszany, przystosowany do 
każdego, nawet najnowocześniejszego wyposażenia. W swojej 
dotychczasowej karierze WICHEREK był wielokrotnie przerabiany i 
modernizowany.</p>
<p>
WICHEREK nie jest modelem zawodniczym, został pomyślany i 
zaprojektowany jako model do zabawy — na wakacje nad wodę, w górach, 
w mieście i na wsi. Mimo to zdarzało się nieraz, że WICHEREK stawał 
na starcie i wygrywał w najcięższych warunkach nawet w takiej 
imprezie, jak Mistrzostwa Polski. Zawdzięcza to przede wszystkim 
swojej prostocie.</big></p><p>
</p>

<p>
<big>Charakterystyka modelu</big></p>
<p>
WICHEREK jest kadłubowym górnopłatem o 
sylwetce samolotu sportowego. Ma przestrzenny kadłub o prostokątnym 
przekroju i jednakowej szerokości oraz proste prostokątne 
płaszczyzny nośne. Mimo swojej prostoty model jest całkowicie 
rozbieralny. Wsparte zastrzałami i elastycznie zamocowane połówki 
skrzydeł dają się łatwo odejmować, podobnie jak statecznik poziomy, 
który spoczywa bezpośrednio na kadłubie i jest doń zamocowany za 
pomocą gumy. Mimo że WICHEREK może być budowany w różnych rozmiarach 
i odmianach, jego wersją podstawową jest model przeznaczony 
nominalnie do napędu silnikiem o pojemności 1 cm³. Ta wersja, 
oznaczona WICHEREK 10, pozwala bowiem w maksymalnym stopniu na 
wykorzystanie wszystkich zalet prostej konstrukcji tego samolociku.</p>

<center>
<p><a target="_blank" href="images/8_2.png"><img border="1" src="images/8_2.png" width="600"></a></p>
<p><small>8-2. WICHEREK 10 w trzech rzutach (w nawiasach wymiary WICHERKA 15)</small></p>
</center>

<p><br>
Zasadnicze wymiary WICHERKA 10 podane są na rysunku 8-2, który 
przedstawia model w trzech podstawowych rzutach: w widoku (rzucie) z 
boku, z góry i z przodu, jest to wygodny sposób poglądowego 
przedstawiania ogólnej sylwetki samolotu i większość opisów 
technicznych posługuje się taką właśnie dokumentacją. Dane 
techniczne WICHERKA 10 są następujące:</p><p>
— rozpiętość skrzydeł — 1100 mm<br>
— całkowita długość modelu (i największy wymiar po złożeniu) — 720 
mm<br>
— powierzchnia skrzydeł — 16 dm²<br>
— powierzchnia statecznika poziomego — 4dm²<br>
— całkowita powierzchnia nośna — 20dm²<br>
— ciężar modelu z silnikiem — około 300 G<br>
— możliwość uniesienia dodatkowego ładunku (aparatury RC) o ciężarze 
— max 250G<br>
— możliwość zastosowania pływaków i startu z wody — tak<br>
— możliwość zastosowania nart i startu ze śniegu — tak<br>
— silniki napędowe o pojemności — od 0,5 do 1.0 cm³<br>
— możliwość wykonania bez silnika w wersji szybowcowej — tak<br>
— możliwość ulepszeń i modernizacji — w pełni zachowana.</p>
<p>
Teraz widzimy, dlaczego WICHEREK 10 jest wersją podstawową. Jest on 
dostatecznie duży, aby mógł mieć dobre właściwości lotne i zasłużyć 
na miano miniaturowego samolotu, i dostatecznie mały i lekki, aby 
mógł być łatwy do budowy i przewożenia, a trudny do uszkodzenia.</p><p>
Ciężar gotowego pomalowanego płatowca, bez silnika, wynosi zaledwie 
250—260 G.</p>
<p>
WICHEREK ma nadzwyczajne zdolności transportowe. W wyjątkowych 
okolicznościach, gdy jest zdalnie kierowany może unieść dodatkowy 
ładunek o ciężarze równym ciężarowi płatowca. Jest to doskonały 
wskaźnik nawet dla samolotu.</p>
<p>
Napisałem poprzednio, że WICHEREK 10 tylko nominalnie przystosowany 
jest do silnika o pojemności 1 cm³. Silnik tej pojemności to dla 
niego raczej największa jednostka napędowa i jest w pełni 
wykorzystany dopiero przy ciężkim modelu zdalnie sterowanym. Lekkie 
modele swobodnie latające mogą być nawet napędzane silnikami o 
pojemności 0,5 bądź 0,8 cm³, zwłaszcza ten ostatni silniczek z racji 
swego małego rozmiaru nadaje się doskonale do napędu WICHERKA.</p><p>
Kilka słów warto jeszcze poświęcić ogólnym właściwościom WICHERKA. 
Na pierwszy rzut oka model może się wydawać kanciasty i z gruba 
ciosany. Ma prostokątny, nieoprofilowany kadłub, wystający silnik, 
zastrzały — sprawia wrażenie, że jego opór podczas lotu musi być bardzo duży.
<p>
Tak jest też w istocie i to jest właśnie jego zaletą. Drobne 
niedokładności giną w dużej masie oporu — model wybacza więc takie 
błędy wykonania, przy których żaden inny nie chciałby już latać 
wcale. Duży opór sprawia też, że model nie może się zbytnio 
rozpędzić — lata więc pewnie i bezpiecznie. 
<p>
Radzę rozpocząć pracę od WICHERKA 10. Model w tym rozmiarze może być 
też przystosowany do lotów na uwięzi ze zwykłym popularnym silnikiem 
o pojemności 2,5 cm³. Jeśli nie mamy żadnego silnika, możemy 
zbudować na początek swobodnie latający szybowiec, a potem wyposażyć 
go w napęd, a nawet sterowanie.</p>

<p>
<big>Rodzina Wicherków</big>
<p>
<em>WICHEREK 10</em> jest jednym z pięciu przedstawicieli licznej rodziny. 
Rodzina WICHERKÓW została bowiem zaprojektowana w taki sposób, aby 
stworzyć możliwości wykonania modelu z dowolnego materiału, 
przystosowania go do dowolnego, znajdującego się akurat w naszym 
posiadaniu, silnika napędowego lub też aparatury sterującej.
<p>
Możliwości te przedstawione są
<a target="_blank" href="images/8_3.jpg">na rysunku 8.3</a>, a podstawowe dane 
techniczne całej rodziny zawiera tablica 8.1. WICHERKA 10 już 
poznaliśmy, omówimy więc pozostałe modele.</p>

<center>
<p><br>
<small>Tablica 8.1. Podstawowe dane techniczne modeli typu WICHEREK</small></p>
<p>
<table border="1" cellspacing="0" cellpadding="3">
<tr>
<td rowspan="2">Wersja modelu</td>
<td colspan="3"><center>Pojemność silnika<br> napędowego [cm³]</td>
<td rowspan="2"><center>Cięciwa<br>skrzydła<br><i>l</i><br>[mm]</td>
<td rowspan="2"><center>Rozpiętość<br>modelu<br><i>B</i><br>[mm]</td>
<td rowspan="2"><center>Powierzchnia<br>całkowita<br><i>S+S</i><br>[dm²]</td>
<td rowspan="2"><center>Długość<br>modelu<br><i>L</i><br>[mm]</td>
<td rowspan="2"><center>Średni ciężar<br>bez wyposa-<br>żenia<br>[G]</td></tr>
<tr>
<td><center><i>S</i></td><td><center><i>T</i></td><td><center><i>W</i></td></tr>
<tr>
<td>Wicherek 5<br>Wicherek 10<br>Wicherek 15<br>Wicherek 25<br>Wicherek 50<br></td>
<td><center>0,2<br>0,5<br>1,0<br>2,0<br>3,5</td>
<td><center>0,5<br>0,8<br>1,5<br>2,5<br>5,0</td>
<td><center>0,8<br>1,0<br>2,0<br>3,5<br>10,0</td>
<td><center>120<br>150<br>190 (200)*<br>240<br>300</td>
<td><center>880<br>1100<br>1380<br>1760<br>2220</td>
<td><center>12,8<br>20,0<br>31,3 (32,0)<br>51,3<br>80,0</td>
<td><center>570<br>720<br>900<br>1150<br>1440</td>
<td><center>180<br>300<br>550<br>1000<br>1800</td></tr>
<tr>
<td colspan=9><small>* bardziej polecany wymiar cięciwy<br>
Oznaczenia:<br>
<i>S</i> — zastosowanie szkolne — lekkie modele swobodnie latające<br>
<i>T</i> — zastosowanie treningowe — lekkie modele zdalnie kierowane<br>
<i>W</i> — zastosowanie wyczynowe — ciężkie modele zdalnie kierowane (wieloczynnościowe, hydro itp.) </small></td></tr>
</table></p>

<p><br>
<a target="_blank" href="images/8_3.png"><img border="1" src="images/8_3.png" width="600"></a></p>
<p><small>8.3. Rodzina modeli typu WICHEREK, porównanie pięciu podstawowych sylwetek</small>
</center> 

<p><br>
<em>WICHEREK 5</em> to malutki modelik kadłubowy o rozpiętości 880 mm. Może być napędzany 
najmniejszymi, produkowanymi obecnie silniczkami miniaturowymi o 
pojemności od 0,2 do 0,5 cm³.</p>
<p>
<em>WICHEREK 15</em> zalicza się jeszcze do niedużych modeli. Przy dużej dostępności 
silników o pojemności 1.5 cm³ (np. radzieckie silniki MK-16 i MK-17) 
może on być równie popularny, jak WICHEREK 10. Rozmiar ten nadaje 
się ponadto lepiej do zdalnego kierowania ze względu na mniejszy 
względny przyrost ciężaru po zamontowaniu wyposażenia.</p>
<p>
<em>WICHEREK 25</em> jest modelem o dość dużych rozmiarach (rozpiętość 1760 mm i ciężar 
1000 G). Rozmiary te sprawiają, że może on być również z powodzeniem 
wykonywany ze zwykłych, zastępczych materiałów, na przykład z 
gospodarczej sklejki (dykty) o grubości nawet do 5 mm. Taka popularna wersja w 
tym właśnie rozmiarze (WICHEREK 25P) została specjalnie 
zaprojektowana dla tych Czytelników, którzy mają trudności ze 
zdobyciem lepszych materiałów. Plany WICHERKA 25P (popularny) 
znajdują się na końcu książki. </p>
<p>
<em>WICHEREK 50</em> to ciężki „olbrzym” przystosowany raczej do różnych form zdalnego 
kierowania i dużych mocnych silników. Olbrzym ten bardzo pięknie 
lata (nawet swobodnie), lecz aby go wykonać, trzeba zdobyć nieco 
doświadczenia budując model mniejszy i łatwiejszy do oblatywania.</p><p>
Wszystkie modele z rodziny WICHERKÓW mają te same proporcje. Aby 
dobrać właściwe rozmiary dla dowolnie wybranej wersji modelu, 
wystarczy pomnożyć rozmiary WICHERKA 10 przez odpowiedni 
współczynnik (dla każdego modelu inny):</p>
<p>
Wymiary WICHERKA 5 = wymiary wersji 10 pomnożone przez 0,8<br>
Wymiary WICHERKA 15 = wymiary wersji 10 pomnożone przez 1,25<br>
Wymiary WICHERKA 25 = wymiary wersji 10 pomnożone przez 1,6<br>
Wymiary WICHERKA 50 = wymiary wersji 10 pomnożone przez 2,0</p>
<p>
Jak widzimy z zestawienia, WICHEREK 50 jest dwukrotnie większy niż 
WICHEREK 10, ma za to czterokrotnie większą powierzchnię i jeszcze 
większy ciężar (patrz tablica 8.1), musi mieć więc silnik w wersji 
swobodnie latającej o mocy co najmniej 4 — 5 razy większej niż 
WICHEREK 10, a więc silnik o pojemności 5 cm³.</p>

<p>
<big>Możliwości wykonywania modelu</big></p>
<p>
WICHEREK zbudowany jest wyłącznie z krajowych materiałów, bez użycia 
balsy. Do tego podstawowego założenia dostosowane zostały możliwie 
najprostsze i sprawdzone rozwiązania konstrukcyjne. Kadłub modelu 
tworzą dwie płaskie ścianki wykonane częściowo ze sklejki, częściowo 
z listewek (kratownica), połączone w części przedniej trzema 
prostokątnymi wręgami, a w tylnej rozporkami. Przednie ścianki 
sklejkowe tworzą zamocowanie dla silnika i podwozia, jedyną 
komplikacją przy budowie kadłuba jest ukośny kierunek zamontowania 
dwóch głównych wręg, dzięki temu jednak uzyskuje się estetyczny 
wygląd kabiny.</p>
<p>
Skrzydła mają klasyczną żeberkową konstrukcję, dwupasmowy lekki 
dźwigar i prosty łukowy profil o bardzo dobrych właściwościach 
aerodynamicznych, pozwalający na zbudowanie płata bez potrzeby 
zaokrąglania lub też zaostrzania krawędzi. Zastrzałowy system 
zamocowania sprawia, że skrzydło nie ma żadnych specjalnych 
wzmocnień lub urządzeń służących do zamocowania. Jedyne elementy to kołek do 
przykręcania zastrzału i otwory w nasadowym żeberku płata.</p>
<p>
Konstrukcja statecznika poziomego jest podobna — tyle że 
jednodźwigarowa.</p>

<p>
<big>Materiały konstrukcyjne</big></p>
<p>
Poszczególne wersje WICHERKA, poczynając od wersji 5. a kończąc na 
wersji 50, różnią się znacznie zarówno ciężarem, jak wymiarami. Z 
tego powodu również i materiały są zróżnicowane: mocniejsze dla 
dużych modeli, a słabsze dla małych.</p><p>
Tablica 8.2 umożliwi dobranie właściwych materiałów do wszystkich 
wersji WICHERKA.</p>
<br>
<center>
<p><small>Tablica 8.2. Zastosowanie materiałów w konstrukcji modeli typu WICHEREK</small></p>
<p>
<table border="1" cellspacing="0" cellpadding="3">
<tr>
<td rowspan="2"><center>Materiał</td>
<td rowspan="2"><center>Zespół</td>
<td rowspan="2"><center>Nazwa części</td>
<td colspan="6"><center>Wersja WICHERKA</td></tr>
<tr>
<td><center>5</td><td><center>10</td><td><center>15</td><td><center>25</td><td><center>50</td><td><center>25P i 50RC</td></tr>
<tr>
<td rowspan=5>Listewki<br>sosnowe<br>[mm x mm]</td>
<td>skrzydło</td>
<td>krawędź natarcia<br>pierwszy dźwigar (x2)<br>drugi dźwigar<br>krawędź spływu</td>
<td><center>2x2<br><center>2x2<br><center>—<br><center>5x2</td>
<td><center>5x3<br><center>3x3<br><center>—<br><center>5x3</td>
<td><center>5x3<br><center>3x3<br><center>5x3<br><center>5x3</td>
<td><center>5x3<br><center>5x3<br><center>10x3<br><center>10x3</td>
<td><center>10x3<br><center>10x3<br><center>20x2<br><center>10x3</td>
<td rowspan=5><center>jak w wersji<br>25 i 50</td></tr>
<tr>
<td>statecznik<br>poziomy</td>
<td>krawędź natarcia<br>dźwigar<br>krawędź spływu</td>
<td><center>2x2<br><center>2x2<br><center>5x2</td>
<td><center>3x3<br><center>3x3<br><center>5x3</td>
<td><center>3x3<br><center>5x3<br><center>5x3</td>
<td><center>5x3<br><center>5x3<br><center>10x3</td>
<td><center>5x3<br><center>10x3<br><center>10x3</td></tr>
<tr>
<td>statecznik<br>pionowy</td>
<td>krawędź natarcia i spływu<br>dźwigar i rozpórki</td>
<td><center>5x2<br><center>2x2</td>
<td><center>5x3<br><center>3x3</td>
<td><center>5x3<br><center>3x3</td>
<td><center>5x3<br><center>10x3</td>
<td><center>5x3<br><center>10x3</td></tr>
<tr>
<td colspan=2>kadłub — podłużnice i rozpórki</td>
<td><center>2x2</td><td><center>3x3</td><td><center>3x3</td><td><center>5x3</td><td><center>5x3</td></tr>
<tr>
<td colspan=2>zastrzał</td>
<td><center>5x2</td><td><center>5x3</td><td><center>5x3</td><td><center>10x3</td><td><center>10x5</td></tr>
<tr>
<td rowspan=2>Sklejka<br>[mm]</td>
<td>skrzydło</td>
<td>żebra główne<br>żebra pozostałe</td>
<td><center>1,0<br><center>1,0</td><td><center>1,5<br><center>1,0</td><td><center>1,5<br><center>1,0</td><td><center>2,0<br><center>1,5</td><td><center>4,0<br><center>1,5</td><td rowspan=2><center>dykta gosp.<br>grubości<br>3-5mm*</td></tr>
<tr>
<td>kadłub</td>
<td>ścianki boczne i wręgi</td>
<td><center>1,0</td><td><center>1,5</td><td><center>1,5</td><td><center>2,0</td><td><center>4,0</td></tr>
<tr>
<td>Blacha dural.<br>[mm]</td>
<td colspan=2>golenie podwozia</td>
<td>0,5—0,8</td><td>0,8—1,0</td><td>1,0—1,2</td><td>1,2—1,5</td><td>1,5—2,0</td><td><center>szprychy rowe-<br>rowe 6 szt.</td></tr>
<tr>
<td colspan=9><small>* Zamiast dykty można stosować deseczki drewniane, tekturę, preszpan lub inne podobne materiały zastępcze.</small></td></tr>
</table></p>
</center>
<br>

<p>
Jak widzimy, do budowy modeli wystarczą najzwyklejsze krajowe 
materiały, listwy sosnowe, sklejka, druty. Ich kompletowanie nie 
powinno być zbyt kłopotliwe.</p>
<p>
Do budowy poszczególnych wersji modelu potrzebne są następujące 
ilości podstawowych materiałów:</p>
<p>
<big>WICHEREK 5</big></p>
<p>
— listwy sosnowe 2x2 mm — 8 m<br>
<font color=white>—</font> 5x2 mm — 3 m<br>
— sklejka lotnicza 1,0 (ew. 1,5) mm — 16x40 cm<br>
<font color=white>—</font> 1,5 mm — 20x25 cm<br>
— blacha duralowa 0,5—0.8 mm — 10x5 cm<br>
<font color=white>—</font> lub drut stalowy o średnicy 1,0 mm — 1 m <br>
<font color=white>—</font> albo szprychy rowerowe — 2 szt.<br>
— bibułka albo papier japoński — 3 ark.</p>
<p>
<big>WICHEREK 10</big></p>
<p>
— listewki sosnowe 3x3 mm — 10 m<br>
<font color=white>—</font> 5x3 mm — 5 m<br>
— sklejka lotnicza 1,0 (ew. 1,5) mm — 20x40 cm<br>
<font color=white>—</font> 1,5 mm — 12x6 cm<br>
— blacha duralowa 0,8—1,0 mm — 12x6 cm <br>
<font color=white>—</font> lub drut stalowy 1.2 mm — 1 m<br>
<font color=white>—</font> albo szprychy rowerowe — 2 szt.<br>
— bibułka lub papier japoński — 5 ark.</p>
<p>
<big>WICHEREK 15</big></p>
<p>
— listewki sosnowe 3x3 mm — 15 m<br>
<font color=white>—</font> 5x3 mm — 7 m<br>
— sklejka lotnicza 1,0 (ew. 1,5) mm — 25x60 cm<br>
<font color=white>—</font> 1,5 mm — 32x40 cm<br>
— blacha duralowa 1,0x1,2 mm — 15x8 cm<br>
<font color=white>—</font> lub drut stalowy o średnicy 1,5 mm — 1 m <br>
<font color=white>—</font> albo szprychy rowerowe — 4 szt.<br>
— papier japoński — 5 ark.<br>
<font color=white>—</font> lub cienki papier pakowy Natron — 1 ark.</p><p>
</p><p>
<big>WICHEREK 25</big></p>
<p>
— listewki sosnowe 5x3 mm — 20 m<br>
<font color=white>—</font> 10x3mm — 7 m<br>
— sklejka lotnicza 1,5 (ew. 2,0) mm — 32x80 cm<br>
<font color=white>—</font> 2,0—3,0 mm — 40x50 cm<br>
— blacha duralowa 1,2—1,5 mm — 20x10 cm <br>
<font color=white>—</font> lub drut stalowy o średnicy 2 mm — 1,5 m<br>
<font color=white>—</font> albo szprychy rowerowe — 6 szt.<br>
— papier pakowy Natron, cienki — 2 ark.</p><p>
</p>
<p>
<big>WICHEREK 50</big></p>
<p>
— listewki sosnowe 5x3 mm — 15 m<br>
<font color=white>—</font> 10x3mm — 15 m<br>
— sklejka lotnicza 1,5 (ew. 2,0) mm — 32x80 cm<br>
<font color=white>—</font> 2,0—3,0 mm — 50x60 cm<br>
— blacha duralowa 2,0 mm — 25x12 cm <br>
<font color=white>—</font> lub drut stalowy o średnicy 3 mm — 2 m<br>
— papier pakowy Natron gruby — 2 ark.</p>
<p>
<big>WICHEREK 25P</big></p>
<p>
— listewki sosnowe 5x3 mm — 20 m<br>
<font color=white>—</font> 10x3mm — 7 m<br>
— sklejka gospodarcza 4—5 mm — 50x120 cm<br>
— szprychy rowerowe o średnicy 2 mm — 6 szt.<br>
— papier pakowy Natron, gruby — 2 ark.</p>

<p>
<big>Rysunki montażowe</big></p>
<p>
Wykonanie rysunków montażowych, to praca nietrudna. Nabyte 
doświadczenie przyda się za to bardzo, kiedy będziemy samodzielnie 
opracowywać rysunki naszych przyszłych, własnych konstrukcji.</p><p>
Przede wszystkim trzeba wyjaśnić różnicę między rysunkiem 
konstrukcyjnym a montażowym. Pierwszy objaśnia konstrukcję modelu — 
podaje w wielkości naturalnej lub w skali wymiary poszczególnych 
elementów oraz sposoby ich wzajemnego zmontowania, drugi — może być 
bardziej uproszczony
i ogranicza się nieraz do podania zarysów konstrukcji, 
schematycznego rozmieszczenia elementów
i punktów połączeń.</p>
<p>
Wykonamy rysunki montażowe zasadniczych zespołów modelu, jak 
skrzydła, stateczniki i kadłub, które wymagają oddzielnego montażu. 
Rozpoczniemy od narysowania skrzydła jako zespołu najprostszego.</p><p>
Skrzydło ma dwie odejmowane symetryczne połowy. Na rysunku 8-11 
przedstawiony jest konstrukcyjny
i montażowy rysunek jednej połówki. Widać wyraźnie duże uproszczenie 
rysunku montażowego — jest to zwykły prostokąt, przedzielony 
poprzecznie równymi odstępami żeberek z zaznaczonym położeniem 
dźwigarów.</p>
<center>
<p><a target="_blank" href="images/8_11.jpg"><img border="1" src="images/8_11.jpg" width="600"></a></p>
<p><small>8-11. Konstrukcyjny i montażowy rysunek skrzydła WICHERKA 10 (dane w nawiasach dotyczą WICHERKA 15)</small></p>
<p><a target="_blank" href="images/8_12.jpg"><img border="1" src="images/8_12.jpg" width="600"></a></p>
<p><small>8-12. Rysunki statecznika poziomego</small></p>
</center>

<p>&nbsp;</p>

<p>Należy zwrócić uwagę, że WICHEREK 5 i WICHEREK 10 mają tylko przedni podwójny dźwigar. 
Większe modele mają dodatkowo wzmacniający dźwigar tylny, zaznaczony 
na rysunkach linią przerywaną. Wymiary podane na rysunkach dotyczą 
zasadniczej wersji WICHERKA 10. Dodatkowo na niektórych 
trudniejszych rysunkach, będą podane wymiary dla WICHERKA 15 w 
nawiasach. Chcąc zbudować inną wersję, należy brać wymiary 
podstawowe i mnożyć przez odpowiedni współczynnik podany wcześniej.</p><p>
Statecznik (rys. 8-12) ma konstrukcję podobną jak skrzydło; 
wykonanie rysunków montażowych nie powinno nastręczać żadnych 
trudności.</p><p>
Konstrukcja kadłuba (rys. 8-13) mimo że pozornie może się wydawać 
skomplikowana jest bardzo jednak prosta. Nietrudno zauważyć, że 
oprócz części nosowej obrys składa się z linii prostych, 
wyznaczonych charakterystycznymi punktami B, C, D, E, F.</p>

<center>
<p><a target="_blank" href="images/8_13.jpg"><img border="1" src="images/8_13.jpg" width="600"></a></p>
<p><small>8-13. Konstrukcyjny rysunek kadłuba (elementy narysowane liniami przerywanymi stosowane mogą być w modelach o rozmiarach „15”, „25” i „50”)</small></p>
</center>
<br>

<p>Wykonanie rysunku montażowego podzielimy na kilka etapów (rys. 8-14 a, b, i c).</p>

<center>
<p><a target="_blank" href="images/8_14.jpg"><img border="1" src="images/8_14.jpg" width="600"></a></p>
<p><small>8-14. Zasada wykonania montażowego rysunku kadłuba</small></p>
<p><a target="_blank" href="images/8_15.jpg"><img border="1" src="images/8_15.jpg" width="600"></a></p>
<p><small>8-15. Kształt przedniej bocznej ścianki kadłuba</small></p>
</center>
<br>
<p>1. Rysujemy dwie 
prostopadłe osie x i y przecinające siew punkcie O; długość osi x 
powinna być co najmniej taka jak długość modelu. Teraz nanosimy na 
rysunek charakterystyczne punkty obrysu kadłuba: punkt A — leżący na 
osi y w odległości 50 mm od punktu O, punkt 6 — na osi x w 
odległości 195 mm; punkt C — w odległości 700 m i 20 mm ponad osią x, tuż obok, 
wyżej o 6 mm bliźniaczy punkt C1, punkt E na wysokości 100 mm ponad 
osią x i 120 mm odległy od osi y, punkt D o 150 mm oddalony od 
punktu E i położony o 10 mm od niego niżej oraz ostatni punkt F — 
położony 25 mm do przodu i poniżej od punktu E. </p>
<p>
2. Łączymy naniesione punkty, aby otrzymać obrys kadłuba. Przód 
kadłuba możemy narysować „na oko”, według swego uznania, lub 
przenieść ten obrys z rysunku 8-15 przy pomocy kratek o boku o 1 cm. 
Do nakreślonego obrysu dorysowujemy jeszcze kształt statecznika 
pionowego, według podanych wymiarów, a następnie dzielimy długość 
kadłuba szeregiem wymiarów podanych u spodu rysunku; w punktach 
wyznaczonych przez te wymiary kreślimy linie prostopadłe do osi x; 
ich przecięcia z obrysem kadłuba określają położenie wręg f, 2, 3 i 
rozpórek kadłuba.</p>
<p>
3. Kreślimy położenie wręg i rozporek uważając, aby przebiegały one 
tak, jak na rysunku. Jeżeli budujemy wersję 5 lub 10, to wystarczy 
przenieść tylko te rozporki, które są oznaczone linią ciągłą. Dla 
większych wersji WICHERKA dochodzą dodatkowe rozporki, które 
zaznaczono linią przerywaną; to samo dotyczy statecznika pionowego.</p>
<p>
Na zakończenie wrysowujemy obrys przy kadłubowego żebra, biorąc 
odpowiedni profil z rysunku zamieszczonego na wkładce, ark. 4, gdzie 
podano go w naturalnej wielkości. Rysunku montażowego górnego obrysu 
kadłuba nie będziemy wykonywać, ponieważ kadłub jest bardzo prosty i 
ma wszędzie jednakową szerokość 40 mm.</p>

<p><big>Budowa modelu</big></p>
<p>
Cały model bez specjalnego wysiłku może być wykonany w ciągu 2 
tygodni — według następującego programu:</p><p>
1 dzień — przygotowanie i sklejenie kratownic kadłuba, sklejenie 
kratownicy statecznika pionowego,<br>
2 dzień — wykonanie wręg i rozpórek oraz zmontowanie kadłuba,<br>
3 dzień — przygotowanie żeberek skrzydła i statecznika poziomego,<br>
4 dzień — zmontowanie obu połówek skrzydła oraz statecznika 
poziomego,<br>
5 dzień — oczyszczenie i wykończenie części modelu, wykonanie 
zastrzałów i zamocowań,<br>
6 dzień — wykonanie i zamontowanie podwozia,<br>
7 dzień — wykonanie zamocowania i zamontowanie silnika,<br>
8 dzień — zmontowanie i sprawdzenie całej konstrukcji,<br>
9 dzień — pokrycie modelu i wstępna impregacja,<br>
10 dzień — ostateczna impregnacja i wysuszenie,<br>
11 dzień — wykończenie i sprawdzenie gotowego modelu,<br>
12 dzień — pierwszy lot.</p>

<p>
<big>Wykonanie skrzydeł i statecznika</big></p>
<p>
Rozpoczynamy od przygotowania kompletu żeberek do skrzydła. W tym 
celu należy przerysować dokładnie (za pomocą kalki technicznej) 
właściwy profil, nalepić na sklejkę i wykonać dokładny szablon. Za 
pomocą tego szablonu obrysowujemy żeberka na sklejce i następnie 
wycinamy. Wycinamy 22 żeberka ze sklejki 1 mm i 4 ze sklejki 1,5 mm. 
Żeberka wycinamy z pewnym zapasem (około 1 mm na stronę); z grubszej 
sklejki włośnicą, a nożyczkami z cieńszej. Można przy tym ułatwić 
sobie pracę; pociąć sklejkę nożem na cienkie paski i na każdym z 
nich wrysować po dwa żeberka (rys. 8-16). Wówczas linie wycinania 
mogą być proste, można użyć zwykłej piłki, a nawet wycinać po kilka 
żeberek jednocześnie.</p>
<p>
<center>
<a target="_blank" href="images/8_16.jpg"><img border="1" src="images/8_16.jpg" width="600"></a></p>
<p><small>8-16. Ułatwienia przy rysowaniu i wycinaniu żeberek</small></p>

<p><a target="_blank" href="images/8_17.jpg"><img border="1" src="images/8_17.jpg" width="400"></a></p>
<p><small>8-17. Sposób zmontowania bloku żeberek</small></p>
</center>
<br>

<p>Przygotowane żeberka 
składamy w jeden blok, zachowując kolejność podaną na rysunku 8-17, 
dodajemy po obu stronach dwa dokładnie obrobione szablony i wiercimy 
w całości dwa otwory o średnicy 3-4 mm na kołki mocujące. Jeżeli nie 
mamy wiertarki, możemy sobie poradzić bez niej, wykonując otwory w 
każdym żeberku osobno czworokątnym rozwiertaczkiem lub pilniczkiem, 
a następnie po złożeniu zbijamy blok żeberek za pomocą gwoździ lub 
drewnianych kołków.</p>
<p>
Zmontowany blok obrabiamy bądź pilnikiem w imadle, bądź na papierze 
ściernym, tak aby obrys żeberek zrównał się z szablonem. Dokładność 
wykonania sprawdzamy za pomocą kątownika. W gotowym bloku należy 
następnie wyciąć i wypiłować nacięcia na krawędzie i dźwigary (rys. 
8-19), tak aby przygotowane listewki pasowały z lekkim wciskiem.</p>

<center>
<p>
<a target="_blank" href="images/8_19.jpg"><img border="1" src="images/8_19.jpg" width="600"></a></p>
<p>
<small>8-19. Wykończenie boku żeberek oraz gotowe wyażurowane żeberko</small>
</p>
</center>
<p>
Teraz blok rozbieramy, wyraźnie numerując kolejno zdejmowane żeberka. Kto chce, może 
żeberka wyażurować (oprócz grubszych żeberek przykadłubowych). 
Skrzydło będzie wówczas lżejsze, co polepszy osiągi modelu. 
Pozostaje nam jeszcze wycięcie sklejonych zakończeń i możemy 
przystąpić do montażu. Montujemy na desce montażowej.</p>
<p>
Sposób montażu wyjaśnia rysunek 8-20 (poniższy):</p>
<p>
<center>
<a target="_blank" href="images/8_20.jpg"><img border="1" src="images/8_20.jpg" width="600"></a></p></p>
<p><small>8-20. Montaż skrzydła</small></p>
</center>
<p>&nbsp;</p>

<p>A kolejność jest następująca:</p>
<p>
— układamy na rysunku dolny dźwigar i przymocowujemy go do deski za 
pomocą krawieckich szpilek, uważając, aby się nie powichrował;<br>
— wkładamy żeberka kolejno według numeracji (od nr 2 do 12), 
smarując miejsca połączenia klejem;<br>
— wkładamy krawędź natarcia i krawędź spływu, dociskając je do żeber 
szpilkami; dla ułatwienia montażu należy wykonać w krawędzi spływu 
płytkie (1 — 1,5 mm) nacięcia na końce żeberek;<br>
— wkładamy górny dźwigar i zakończenie. Wszystkie żeberka powinny 
być ustawione pionowo z wyjątkiem żebra przy kadłubowego, które musi być odchylone od 
plonu o kąt 10°, co sprawdzamy za pomocą przygotowanego szablonu. 
Jeżeli sklejamy klejem szybkoschnącym, możemy zmontować całe 
skrzydło na sucho i dopiero wtedy zalać połączenia kropelkami kleju. 
Używając kleju trzeba smarować każde połączenie przed sklejeniem. 
Należy zwrócić uwagę, aby nie skleić przypadkiem dwu jednakowych 
połówek skrzydła, np. dwu lewych lub dwu prawych. Sklejone skrzydła 
należy pozostawić na desce aż do wyschnięcia, co trwa około 24 
godzin, a następnie odjąć od deski, oczyścić papierem ściernym, 
usuwając ewentualne nierówności i niedokładności sklejenia oraz 
wykończyć.</p>
<p>
Do wykończenia będzie należało (patrz rys. 8-11): 
przyklejenie przy czwartym żeberku klocka bukowego 8x8 mm do 
zamocowania dźwigara, zamocowanie haczyka na gumę mocującą, 
wklejenie narożników oraz klejenie przestrzeni pomiędzy dwoma 
przykadłubowymi żebrami kartonem, balsą lub cienką sklejką (0,6 mm).</p>
<p>
Wykończone skrzydło widzimy na rysunku 8-21 (przed oklejeniem partii 
przy kadłubowej kartonem).</p>

<center>
<p>
<a target="_blank" href="images/8_21.jpg">
<img border="1" src="images/8_21.jpg" width="600"></a>
</p>
</center>

<p>&nbsp;</p>
<p>Wykonanie statecznika poziomego przebiega analogicznie.</p>


<p>
<big>Wykonanie kadłuba</big></p>
<p>
Pierwszym etapem jest zmontowanie bocznych kratownic. 
Przygotowujemy sobie dwie przednie boczne ścianki ze sklejki 1,5 mm, 
wykonujemy w nich odpowiednie wycięcia na zamocowanie wręg i 
listewek i montujemy kratownice (łącznie z przednimi ściankami) na 
desce i rysunku montażowym, pomagając sobie szpilkami, jak przy 
skrzydłach (rys. 8-22). Aby obie kratownice były identyczne, montuje 
się je jedna na drugiej na tym samym rysunku. Pożądane jest klejenie 
klejem szybkoschnącym. Miejsca klejenia należy przekładać 
papierkami, bo inaczej kratownice mogą się skleić ze sobą. Aby 
klejenie było mocne, po wyschnięciu kleju należy je jeszcze raz 
poprawić, wypełniając węzły klejem.</p>
<p>
W międzyczasie wykonujemy prostokątne wręgi. Dla WICHERKA 10 i 25 
posługujemy się gotowymi rysunkami wręg, które można przekalkować 
bądź nakleić na sklejkę. Dla innych wersji modelu wręgi trzeba 
narysować przez odpowiednie powiększenie podstawowych wymiarów 
WICHERKA10. Zasadę wyjaśnia rysunek 8-23. Następnie wręgi ażurujemy 
i wykonujemy wycięcia na zamocowanie ścianek bocznych, podłużnic 
górnych i żeber przykadłubowych tak, jak pokazano na rysunku.</p>
<center>
<p><a href="images/8_23.jpg" target="_blank"><img border="1" src="images/8_23.jpg" width="600"></a></p>
<p><small>8-23. Podstawowe wymiary oraz sposób wykreślania wręg kadłuba</small></p>
</center>
<br>

<p>Po odjęciu wyschniętych 
kratownic, rozdzieleniu (żyletką) i oczyszczeniu, możemy przystąpić 
do montowania kadłuba. Przede wszystkim należy dopasować i zakleić 
wręgi między bocznymi sklejkowymi ściankami kratownic oraz wkleić 
przykładłubowe żebra skrzydła. Teraz dopiero możemy przystąpić do 
wklejania rozpórek.</p>
<p>
W tym celu należy sobie przygotować odpowiednią liczbę równo 
przyciętych patyczków 3x3 mm o długości 36 mm każdy (40 mm minus 
dwie grubości podłużnic). Równe przycięcie rozpórek ułatwi nam 
prosty przyrząd pokazany na rysunku 8-24. Tak przygotowane rozpórki 
wklejamy kolejno pomiędzy kratownice w punktach, gdzie znajdują się 
węzły (połączenia listewek na kratownicy), rys. 8-25.</p>

<center>
<p><a target="_blank" href="images/8_24.jpg"><img border="1" src="images/8_24.jpg" width="400"></a></p>
<p><small>8-24. Praktyczny sposób równego przycinania rozpórek</small></p>
<p><a target="_blank" href="images/8_25.jpg"><img border="1" src="images/8_25.jpg" width="400"></a></p>
<p><small>8-25. Sposób i miejsce wklejenia poprzecznych rozporek</small></p>
</center>

<p>&nbsp;</p>
<p>
Montaż możemy przeprowadzić na desce, przymocowując do niej 
kratownice na ich dolnej, płaskiej powierzchni, w odstępie ściśle 
równym długości rozporek. Wklejamy wpierw dolne rozpórki, a potem 
górne, związując wolne podłużnice nićmi lub gumkami, aby klejenie 
nie rozpadło się.</p>
<p>
W trakcie montażu rozpórek zaklejamy w kadłubie również statecznik 
pionowy, który w formie płaskiej kratownicy należy wcześniej 
zmontować. Krawędź natarcia, dźwigar i krawędź spływu statecznika 
powinny być przyklejone do poprzecznych rozpórek kadłuba zarówno u 
góry, jak i dołu, co jest widoczne na rysunku 8-26. Wklejając 
statecznik pionowy należy zwrócić specjalną uwagę, aby zakleić go 
ściśle w osi kadłuba i dokładnie pionowo. Podobnie jak przy 
kratownicach, klejenie należy po wyschnięciu raz jeszcze poprawić.</p>

<center>
<p>
<a target="_blank" href="images/8_26.jpg">
<img border="1" src="images/8_26.jpg" width="400"></a></p>
<p>
<small>8-26. Sposób zamontowania statecznika pionowego</small></p>
</center>
<p>&nbsp;</p>

<p>Ostateczne wykończenie kadłuba (patrz rys. 8-14) polega na:<br>
— wklejeniu kołków mocujących skrzydło (najlepiej z bambusu).<br>
— wklejeniu podpórki pod statecznik poziomy (balsa, korek) i 
oprofilowaniu jej z boku dodatkowymi listewkami,<br>
— zaklejeniu kołeczków na gumki mocujące statecznik (sosna).</p>

<p>&nbsp;</p>

<p><big>Montaż i sprawdzenie konstrukcji</big></p>
<p>
Zasadnicze zespoły modelu są już gotowe — pozostaje jeszcze 
wykonanie podwozia, zamocowanie silnika, zrobienie zastrzałów i 
zmontowanie całości.</p>
<p>
Podwozie (rys. 8-27) nie jest zbyt skomplikowane. Golenie wykonujemy 
z blachy duralowej, wycinając według obrysu pokazanego na planie, 
zaginając wzdłuż linii przerywanych. Kółka mogą być drewniane, ośki 
sporządzimy ze śrubek.</p>
<p>
Oprócz goleni należy wykonać również łącznik. który wiążąc obie 
golenie zabezpiecza tym samym kadłub przed rozerwaniem. Schemat 
montażowy podwozia podany jest na rysunku 8-28. Golenie przykręcamy 
do bocznych ścianek kadłuba za pomocą czterech śrubek. Łącznik i 
nakrętki można zakleić w kadłubie, co umożliwi łatwe odejmowanie 
podwozia po oklejeniu modelu. Odpowiednie przygięcie blach ułatwia 
ustawienie właściwego rozstawu kół podwozia. W razie braku blachy 
duralowej całe podwozie można wykonać z drutu (rys. 8-29). Sposób 
jest bardzo prosty, szprychy rowerowe są łatwe do nabycia.</p>

<p>
<center>
<a target="_blank" href="images/8_27.jpg"><img border="1" src="images/8_27.jpg" width="400"></a></p>
<p>
<small>8-27. Główne podwozie Wicherka</small></p>

<p>&nbsp;</p>
<p>
<a target="_blank" href="images/8_28.jpg"><img border="1" src="images/8_28.jpg" width="400"></a></p>
<p>
<small>8-28. Montażowy schemat podwozia wykonanego z blachy duralowej</small></p>

<p>&nbsp;</p>
<p>
<a target="_blank" href="images/8_29.jpg"><img border="1" src="images/8_29.jpg" width="400"></a></p>
<p><small>8-29. Sposób wykonania głównego podwozia z drutu stalowego:<br>
a — jednogoleniowego do małych modeli,<br>
b — dwugoleniowego do modeli większych</small></p>
</center>

<br>
<p>
Silnik zamocowany jest do kadłuba za pośrednictwem dwóch metalowych 
kątowników (blacha 1 mm — mosiężna lub żelazna), przykręconych 
śrubkami do konsolek i jedną śrubką do każdej ścianki bocznej (rys. 
8-30). Takie zamocowanie pozwala na wygodną regulację kąta 
nachylenia silnika.</p>
<p>
W miejscu zamocowania ścianka kadłuba wzmocniona jest przez przyklejenie odpowiedniego 
grubego (aby nie było luzu) paska sklejkowego. Oś silnika należy 
ustawić 6° do dołu i 1—2° w bok — w stronę obrotów śmigła. Silnik 
można również zamocować do płytki sklejkowej.</p><p>
Zbiornik paliwa, o pojemności około 2 cm³ na każdy 1 cm³ silnika, 
można wykonać z pustej fiolki po lekarstwach i zamocować za pomocą 
drutu do bocznej ścianki kadłuba (rys. 8-31) — zwracając uwagę, by 
poziom paliwa był na wysokości rozpylacza w gaźniku. Na rysunku 8-32 
widzimy kompletny zmontowany kadłub (z silnikiem i podwoziem). Skłon 
osi silnika do dołu jest wyraźnie widoczny.</p><p>
Aby zamontować skrzydła, musimy wykonać zastrzały. Ich konstrukcja i 
wykonanie są bardze proste — rysunek 8-33 wyjaśnia to całkowicie, 
jedna końcówka zastrzału (ta z blaszką) przykręcona jest na stałe 
(śrubką do drewna) do kołka zaklejonego w skrzydle, druga natomiast 
wchodzi w otworek wykonany w bocznej ściance kadłuba.</p>
<center>
<p>
<a target="_blank" href="images/8_30.jpg">
<img border="1" src="images/8_30.jpg" width="400"></a></p>
<p><small>8.30. Schemat montażu silnika</small></p>
</center>

<br>
<p>
Skrzydła mocujemy w następujący sposób: 
zakładamy skrzydła na kołki ustalające, haczyki łączymy gumą, 
następnie wkładamy końcówki zastrzałów w kadłub i również związujemy 
gumkami. Takie zamocowanie jest trwałe i elastyczne. Kontrola 
zamocowania przed oklejeniem modelu polega przede wszystkim na 
sprawdzeniu, czy kąty ustawienia obu płatów są jednakowe.</p>

<center>
<p>
<a target="_blank" href="images/8_31.jpg"><img border="1" src="images/8_31.jpg" width="400"></a></p>
<p>
<small>8-31. Silnik zamontowany w kadłubie modelu. Widoczny zbiorniczek paliwa, wykonany ze szklanej fiolki po lekarstwach</small>
<p>
<a target="_blank" href="images/8_32.jpg"><img border="1" src="images/8_32.jpg" width="400"></a></p>
<p>
<small>8-32. Kompletny, wyposażony kadłub WICHERKA 10</small></p>
</center>
<p>&nbsp;</p>
<p>
Kontrolujemy to patrząc na model z 
dużej odległości, od przodu. W przypadku gdy stwierdzimy różnice, 
należy je natychmiast usunąć. Kontrolujemy teraz (patrząc z boku) 
kąt nastawienia statecznika poziomego. Prawidłowe jego ustawienie 
powinno być mniej więcej równoległe do podłużnej osi kadłuba (patrz 
rys. 8-38). Sprawdzamy również (patrząc z przodu), czy wznios obu 
połówek płatków jest ten sam, czy statecznik pionowy jest ustawiony 
pionowo, a statecznik poziomy — poziomo.</p>

<center>
<p>
<a target="_blank" href="images/8_33.jpg"><img border="1" src="images/8_33.jpg" width="400"></a></p>
<p><small>8-33. Wykonanie zastrzałów i montaż skrzydeł:<br>
a — zakładanie gumy łączącej skrzydła, 
b — dopasowanie i mocowanie zastrzałów</small></p>
<p>&nbsp;</p>
<p>
<a target="_blank" href="images/8_34.jpg"><img border="1" src="images/8_34.jpg" width="400"></a></p>
<p>
<small>8-34. Kompletnie zmontowany model przygotowany do oklejania</small></p>
</center>
<p>
Tak sprawdzona konstrukcja jest gotowa do pokrycia (rys. 8-34).</p>
<p>
Model możemy pokryć zwyczajnym papierem 
pakowym lub papierem japońskim. Niżej omówimy obydwie metody 
pokrycia.</p>

<p>
<big>Pokrycie, impregnacja, wykończenie</big></p>
<p>
Pokrywanie zwykłym papierem. Rozpoczynamy od oklejenia skrzydeł i 
statecznika (rys. 8-35) Używamy do tego celu kazeinowego kleju 
Certus. który należy rozrobić na kilka godzin wcześniej, łby uzyskał 
pełną wartość klejącą. Klej nie powinien być zbyt gęsty, ale również 
i nie wodnisty. Można użyć rozwodnionego kleju Wikol, trzeba jednak 
pamiętać, że klej ten prędko wysycha i natychmiast prawie skleja 
papier z drewnem tak, że poprawić już nie można. Kolejność pracy 
jest następująca:<br>
— przygotowujemy odpowiednie kawałki papieru, nieco większe niż 
oklejana powierzchnia,<br>
— smarujemy klejem wszystkie żeberka, krawędzie natarcia i spływu — 
zaczynając od górnej powierzchni skrzydła; smarować należy dość 
obficie, tak aby na krawędzi żeberka tworzył się wałeczek kleju — 
inaczej klej może miejscami wyschnąć,<br>
— ścieramy ręką nadmiar kleju i szybko przykładamy papier, 
naciągając go wzdłuż skrzydła (rys. 8-35a),<br>
— przyklejamy papier do dwóch skrajnych żeberek skrzydła, 
przygładzając klejenie palcem lub paznokciem; następnie to samo 
robimy przy następnych żeberkach, uważając by rozciągać papier od 
środka w stronę krawędzi natarcia i spływu (rys. 8-35b),<br>
— przyklejamy papier wzdłuż krawędzi natarcia i spływu, wyciągając 
jednocześnie wszystkie zmarszczki podłużne (rys. 8-35c),<br>
— przy oklejaniu zakończenia skrzydła kawałek papieru należy dobrze 
dopasować do linii klejenia, aby połączenie pokrycia wypadło na 
żeberku (rys. 8-35d),<br>
— papieru nie należy obcinać tuż przy listewce, lecz pozostawić 
kawałek i okleić listewkę dookoła,<br>
— omówione czynności powtarzamy w odniesieniu do spodniej 
powierzchni skrzydła i drugiej jego połówki,<br>
— całkowicie oklejone skrzydła zwilżamy lekko czystą wodą za pomocą 
zwykłego rozpylacza lub waty (rys. 8-35e); należy uważać, aby przy 
zwilżaniu nie zrobić dziury lub nie wgnieść papieru — zwilżone 
pokrycie marszczy się, co jest zupełnie naturalne — pokrycia 
kartonowego Me należy moczyć, gdyż może się brzydko pofałdować,<br>
— zwilżone skrzydło przymocowujemy do równej deski montażowej (rys. 
8-35f) i pozostawiamy aż do całkowitego wyschnięcia; papier kurczy 
się wysychając, co sprawia, że pokrycie napręża się bardzo silnie, 
likwidując zmarszczki i niedokładności oklejenia; z tego powodu nie 
należy oklejać małych i delikatnych konstrukcji zbyt grubym 
papierem, ze względu na obawę powichrowania płaszczyzn od zbyt 
silnych naprężeń.</p>
<p>
Cały proces pokrywania jest oczywiście podobny dla wszystkich 
płaszczyzn nośnych, a więc także dla statecznika poziomego.</p><p>
To samo dotyczy kadłuba, który pokrywany płaszczyznami, a więc 
osobno boki, górę i dół, przyklejając pokrycie do wszystkich 
rozpórek, wręg i podłużnie. Kadłuba nie potrzeba mocować do deski, 
ponieważ jego konstrukcja jest dostatecznie sztywna.</p><p>
Pokrywanie papierem japońskim. Pokrycie z papieru japońskiego jest 
lżejsze, mocniejsze i znacznie łatwiejsze do naprawy niż pokrycie 
zwykłe. Również metoda pokrywania jest prostsza. Różnice w stosunku 
do poprzednio opisanej metody są następujące:<br>
— do oklejania używa się zwykłego, rzadkiego Cellonu,<br>
— przycięty kawałek papieru (należy to zrobić ostrą żyletką) 
kładziemy na skrzydło i lekko naprężając (tylko ostrożnie) 
przyklejamy do skrajnych żeberek przy pomocy Cellonu, smarując 
pędzelkiem z zewnątrz — poprzez papier,<br>
— po przyklejeniu papieru do skrajnych żeberek, tą samą metodą 
przyklejamy go do pozostałych. uważając, aby nie ściągnąć papieru w 
jedną stronę i nie zmarszczyć pokrycia,<br>
— następnie przyklejamy papier do krawędzi i zanim Cellon wyschnie, 
naprężamy pokrycie, starając się usunąć podłużne fałdy, które mogą 
powstać przy przyklejaniu do żeber (należy to zrobić szybko, aby 
Cellon nie wysechł),<br>
— papieru japońskiego nie moczy się, oklejona powierzchnia gotowa 
jest do impregnacji.</p>

<center>
<p>
<a target="_blank" href="images/8_35.jpg"><img border="1" src="images/8_35.jpg" width="400"></a></p>
<p>
<small>8-35. Przebieg pokrywania skrzydła papierem</small></p>
</center>
<p>&nbsp;</p>
<p>
Impregnacja. Najważniejszym zabiegiem, 
mającym na celu naprężenie pokrycia i uodpornienie go przed wpływami 
wilgoci, jest impregnacja. Polega ona na pomalowaniu oklejonych 
elementów Cellonem. Malujemy rzadkim Cellonem, używając do tego celu 
miękkiego pędzelka, najlepiej płaskiego. Grube pędzle do akwarelek 
również są bardzo dobre.</p><p>
Bardzo ważna, ze względu na późniejsze właściwości lotne modelu, 
jest właściwa impregnacja skrzdeł i statecznika, którym grozi 
zwichrowanie pod naporem naprężającego się pokrycia, podobnie jak to 
było przy moczeniu papieru. Aby do tego nie dopuścić należy:<br>
— przymocować skrzydła i statecznik do deski tak jak na rysunku 8-35.<br>
— malować cienką warstwą w poprzek skrzydła, zamalowując kolejno 
przestrzenie pomiędzy żeberkami; pędzel należy prowadzić płynnymi 
ruchami — tam i z powrotem — szybko posuwając się naprzód; nie 
poprawiać poprzednio pomalowanej, podeschniętej już warstwy, chyba, 
że tworzą się zacieki, co świadczy o zbyt obfitym malowaniu,<br>
— pomalowana powierzchnia fałduje się, należy ją więc pozostawić tak 
długo przymocowaną do deski, aż się napręży i całkowicie wyschnie,<br>
— wyschnięte płaszczyzny odejmujemy od deski i malujemy je Cellonem 
pod spodem; po lekkim przeschnięciu z powrotem mocujemy je na desce 
(pamiętając o położeniu listewek pod krawędzie),<br>
— powtarzamy zabieg malując wierzch płatów po raz wtóry, a po 
wyschnięciu — spód; nie powinno się nakładać więcej niż trzy warstwy; 
zbyt duża bowiem ilość Cellonu ma silne właściwości deformujące, 
jest to szczególnie ważne dla delikatnego statecznika,<br>
— po nałożeniu ostatecznej warstwy pozostawiamy płaszczyzny na 
desce, aż Cellon odparuje całkowicie — trwa to zazwyczaj jedną lub 
dwie doby, a poznać można po tym, że pomalowane powierzchnie nie, 
wydzielają już zapachu; im dłużej będziemy suszyć płaszczyzny 
przypięte do deski, tym mniejsze będzie prawdopodobieństwo 
powichrowania ich w przyszłości.</p>
<p>
Pokrywając Cellonem papier japoński, trzeba to robić delikatnie, 
zwłaszcza przy pierwszej warstwie, aby nie wgnieść papieru i nie 
zrobić zacieków przy zbyt obfitym malowaniu. Miękki pędzel ma tutaj 
zasadnicze znaczenie.</p>
<p>
Malowanie i szklenie modelu. Kolorowo pokrycie wygląda bardzo 
ładnie. Co jednak zrobić, jeżeli mamy do dyspozycji tylko biały 
papier? jeżeli model jest pokryty białym zwykłym papierem, możemy go 
wówczas ozdobnie pomalować jeszcze przed pokryciem Cellonem, 
używając do tego celu farb wodnych nierozpuszczalnych w Cellonie lub 
tuszu. Kilka możliwych propozycji malowania ozdobnego pokazano na 
rysunku 8-36. Możemy również tą metodą malować na modelu napisy lub 
znaki na wzór stosowanych w lotnictwie lub zgoła inne — takie, jakie 
podsunie nam fantazja. Kolory utrwalają się i uwydatniają po 
pomalowaniu Cellonem.</p>
<p>
Papieru japońskiego nie można malować w ten sposób — trzeba po prostu 
ufarbować podobnie jak materiał. Sposób farbowania wyjaśniony jest 
na rysunku 8-37. Kilka pasków papieru (najwięcej 5) przyklejamy z 
jednej strony do listewki i przeciągamy po powierzchni farby, tak 
aby papier dobrze nią nasiąknął. Tak ufarbowane „chorągiewki” 
wieszamy do całkowitego wyschnięcia. Po wyschnięciu pojedyncze 
papierki dają się łatwo oddzielić.</p>
<p>
Można używać różnych farb, ale 
najpewniejszy jest zwyczajny, kolorowy, nieco rozwodniony tusz 
kreślarski. Dwie duże butelki tuszu wystarczą na ufarbowanie około 
10 arkuszy papieru.</p>
<p>
Oprócz tego będziemy mogli stosować malowanie całych powierzchni 
lakierami nitro rozmieszanymi w Cellonie. Malowanie takie wymaga 
jednak pewnej umiejętności — stosowania rzadkiego Cellonu i dużej 
ilości warstw, aby było efektowne. Praktykuje się je w zasadzie 
tylko wówczas, gdy papier, którym oklejaliśmy, jest bardzo brzydki, 
n p. zadrukowany papier japoński. Stosować należy farby dobrze 
kryjące lub proszek aluminiowy rozpuszczony w rzadkim Cellonie. Może 
on być używany jako lakier ozdobny, a także jako doskonały podkład 
pod inny kolorowy lakier nitro. Aby zabezpieczyć się przed pękaniem 
lakieru, można dodać do niego (dla uelastycznienia) odrobinę oleju 
rycynowego. Metody te, których możemy się uczyć już na WICHERKU, 
przydadzą się później przy modelach prawdziwych samolotów. Znaki i 
ozdoby możemy również malować lakierami nitro wprost na 
pocellonowanym pokryciu.</p>

<center>
<p><a target="_blank" href="images/8_36.jpg"><img border="1" src="images/8_36.jpg" width="400"></a></p>
<p><small>8-36. Kilka propozycji ozdobnego malowania modelu</small></p>
<p>&nbsp;</p>
<p><a target="_blank" href="images/8_37.jpg"><img border="1" src="images/8_37.jpg" width="400"></a></p>
<p><small>8-37. Farbowanie papieru japońskiego</small></p>
</center>
<p>&nbsp;</p>
<p>
Dobrze jest używać do tego celu lakieru 
do skór, który nie pęka. Lepiej jednak użyć gotowej kalkomanii.</p><p>
Malując WICHERKA nie zapomnijmy o bardzo starannym pomalowaniu 
wnętrza komory silnikowej (wycięcie w pierwszej wrędze należy 
koniecznie zakleić), aby paliwo nie przesiąkało do wnętrza modelu. 
Najlepiej to zrobić gęstym Cellonem lub emalią nitro, którą można 
również pomalować przód modelu. Oczywiście silnik i podwozie trzeba 
przedtem wymontować.</p>
<p>
Szklenie kabiny przeprowadzamy na gotowym, oklejonym i pomalowanym 
modelu. Szybko wykonujemy ze zmytych klisz fotograficznych i 
przyklejamy za pomocą kleju acetonowego.</p>

<p>
<big>Montaż i sprawdzenie modelu</big></p>
<p>
Oklejony i pomalowany model należy zmontować. Przede wszystkim 
montujemy silnik, ustawiając oś śmigła około 6° w dół i około 1—2° w 
bok — w stronę obrotów śmigła. Nakrętki mocujące silnik zabezpieczamy 
przed samoczynnym odkręceniem przez zalanie ich klejem. Mocujemy 
również zbiornik j łączymy go rureczką z silnikiem.</p><p>
Po założeniu skrzydeł i statecznika sprawdzamy raz jeszcze cały 
model (rys. 8-38). </p>
<center>
<p>
<a target="_blank" href="images/8_38.jpg"><img border="1" src="images/8_38.jpg" width="500"></a></p>
<p>
<small>8-38. Sprawdzenie symetrii płaszczyzn nośnych oraz nieprawidłowości, które muszą być konieczne 
usunięte</small></p>
</center>
<br>

<p>
Sprawdzamy przede wszystkim, czy płaszczyzny 
nośne są proste i dobrze ustawione oraz kontrolujemy położenie 
środka ciężkości, podpierając model pod skrzydłami,
aż kadłub ustawi się poziomo (rys. 8-39). Prawidłowe wyważenie 
powinno się zawierać w granicach od 40—50% szerokości (cięciwy) 
skrzydła, co dla WICHERKA 10 daje odległość 60—75 cm od krawędzi 
natarcia. W przypadku gdyby środek ciężkości położony był dalej niż 
w połowie głębokości skrzydła, model należy wyważyć, przyklejając 
kawałek ołowiu (lub śrut ołowiany) w komorze silnikowej. Gdyby 
położenie środka ciężkości znalazło się zanadto z przodu, należy 
przykleić ciężarek (blaszkę) z tyłu kadłuba.</p>
<center>
<p>
<a target="_blank" href="images/8_39.jpg"><img border="1" src="images/8_39.jpg" width="400"></a></p>
<p><small>8-39. Sprawdzenie położenia środka ciężkości</small></p>
</center>

<p>&nbsp;</p>
<p>
Dużo uwagi należy poświęcić na właściwy dobór liczby i naciągu gumek 
wiążących zamocowania zastrzałów. Używamy albo kilku pasemek 
(pętelek) z gumy 1x1 mm lub jednej pętelki z gumy 
4x1 mm. Naciąg gumy powinien być tak dobrany, aby zamocowanie było 
mocne i jednocześnie elastyczne. Sprawdzamy to ujmując model za 
skrzydła i potrząsając nim silnie. Zamocowania powinny się lekko 
uginać, lecz nie mogą puścić. Do wykończenia będzie należało jeszcze 
przyklejenie małej klapki na krawędzi spływu statecznika pionowego. 
Klapka ta, o wymiarach 10x30 mm, może być wykonana z cienkiej 
blaszki lub z celuloidu.</p>
<p>
W okresie przygotowań dobrze jest również uruchomić i uregulować 
silnik zamontowany już w modelu, a regulację dobrze zapamiętać, aby 
nie było już z tym kłopotu przy oblatywaniu.</p>

<p>
<big>Pierwszy lot</big></p>
<p>
Doczekaliśmy się więc — WICHEREK czeka na swój pierwszy lot. 
Powinien on się odbyć na lotnisku. Jeżeli w pobliżu nie ma 
aeroklubu, musimy sobie sami wyszukać odpowiednie „lotnisko”. Może 
to być łąka lub pole, które gwarantują przynajmniej kilometr 
niezadrzewionej przestrzeni. Organizujemy wyprawę... WICHERKA trzeba 
zapakować, aby się nie uszkodził w czasie transportu. Do tego celu 
najlepsza byłaby oczywiście specjalna skrzynka, jednak możemy sobie 
poradzić i bez niej, pakując model tak, jak na rysunku 8-40. Oprócz 
tego zabieramy ze sobą wszystkie narzędzia i akcesoria silnikowe 
oraz materiały i narzędzia, które mogą się przydać przy polowej 
naprawie modelu:<br>
— klej (możliwie gęsty i szybkoschnący),<br>
— listewki i kawałki sklejki,<br>
— grubsze nici, cienki drut miedziany,<br>
— papier pakowy lub lepiej papier japoński (w okładce z tekturki),<br>
— Cellon (dość gęsty) i pędzel.<br>
— nóż, nożyczki, żyletka,<br>
— pilnik półokrągły (200 mm), okrągły iglak, śrubokręt i płaskie szczypce,<br>
— guma w pasmach,<br>
— ściskacze drewniane lub metalowe — takie jak do bielizny.</p>
<p>
W pogodny, możliwie bezwietrzny dzień jedziemy na lotnisko.</p>
<p>
Oblatywanie modelu rozpoczynamy od sprawdzenia lotu ślizgowego z 
ręki. Jeżeli śmigło jest drewniane, należy je zdjąć, aby się nie 
złamało.</p>

<center>
<p><a target="_blank" href="images/8_40.jpg"><img border="1" src="images/8_40.jpg" width="400"></a></p>
<p><small>8-40. Złożony model przygotowany do transportu</small></p>
</center>
<p>&nbsp;</p>
<p>
Wypuszczamy model z rozbiegu — pod wiatr — skierowując maskę modelu lekko ku ziemi. Lot powinien być 
prosty, bez tendencji do zmiany kierunku i szybkości. Rysunek 8-41 
wyjaśnia, jak należy trzymać model, jak wygląda wypuszczanie i jak 
powinien wyglądać lot. Jeżeli spostrzeżemy, tuż po wypuszczeniu, że 
model nie leci normalnie, można go ponownie złapać do ręki (rys. 
8-42), pozwala na to mała prędkość WICHERKA. Dla pełnego 
bezpieczeństwa dobrze jest oblatywać model nad bujną trawą, która 
łagodzi ewentualne „upadki”.</p>

<center>
<p><a target="_blank" href="images/8_41_a.jpg"><img border="1" src="images/8_41_a.jpg" height="170"></a> <a target="_blank" href="images/8_41_b.jpg"><img border="1" src="images/8_41_b.jpg" height="170"></a> <a target="_blank" href="images/8_41_c.jpg"><img border="1" src="images/8_41_c.jpg" height="170"></a></p>
<p><small>8-41. Oblatywanie modelu<br>
a — tak należy trzymać model w chwili wypuszczania, 
b — tak należy wypuszczać,
c — tak powinien wyglądać lot
</small></p>
<p><a target="_blank" href="images/8_42.jpg"><img border="1" src="images/8_42.jpg" width="200"></a></p>
<p><small>8-42. Model można złapać do ręki, gdy lot jest nieprawidłowy</small></p>
<p><a target="_blank" href="images/8_43.jpg"><img border="1" src="images/8_43.jpg" width="200"></a></p>
<p><small>8-43. Pierwszy samodzielny lot silnikowy — sposób wypuszczenia modelu</small></p>
</center>
<p>
Oto możliwe nieprawidłowości lotu ślizgowego i sposoby ich usunięcia.</p>
<p>
— Model ma tendencję do nurkowania i zachowuje się tak, jakby 
skrzydła nie niosły: wypuścić z większą prędkością, a jeżeli to nie 
skutkuje, podłożyć podkładkę (ze sklejki 1 mm) pod krawędź spływu 
statecznika poziomego; zabieg powtarzać aż do osiągnięcia poprawnego 
lotu,</p>
<p>
— Model ma tendencję do wznoszenia połączoną z utratą prędkości — w 
następstwie czego następuje „przepadniecie” (zwalenie się) modelu i 
przejście do nurkowania (po modelarsku mówi się wówczas, że model 
jest „przeciągnięty” lub „pompuje”): zapobiec możemy przez ujęcie (ścięcie) podkładki pod krawędzią 
spływu statecznika poziomego.</p>
<p>
— Model zakręca: zawsze jest to wynik jakiejś niesymetrii (różnicy w 
kątach nastawienia płatów, zwichrzenia, krzywo zaklejonego 
statecznika pionowego itp.), niewielkie różnice możemy skorygować 
klapką na sterze kierunku; większe niedokładności wymagają już 
domowej przeróbki, dlatego trzeba model dobrze sprawdzać w domu 
przed wyjściem na lotnisko.</p>

<p>
<big>
Regulacja lotu ślizgowego</big></p>
<p>
Pierwszy lot silnikowy powinien się odbyć przy możliwie 
najmniejszych obrotach silnika. Wypuszczamy model z ręki pod wiatr i 
obserwujemy jego zachowanie się. Lot jest prawidłowy, gdy model 
wznosi się pod niewielkim kątem, zakręcając lekko w stronę przeciwną 
do kierunku obrotów śmigła (rys. 8-43).</p>
<p>
W locie silnikowym możemy się spotkać z różnymi nieprawidłowościami.</p><p>
— Jeżeli zakręt modelu jest zbyt ciasny i połączony dodatkowo z 
obniżeniem lotu — oznacza to, że kąt skręcenia silnika w bok (w 
kierunku zgodnym z obrotami) jest zbyt mały i trzeba go powiększyć 
przez poluzowanie śrub bocznych i dalsze skręcenie silnika. Jeżeli 
silnik już nie daje się skręcić, trzeba podpiłować (iglakiem) otwory 
w zamocowaniu.</p>
<p>
— Jeśli zakręt jest zgodny z kierunkiem obrotów śmigła (rys. 8-44), 
oznacza to, że kąt bocznego skręcenia silnika jest zbyt duży i 
trzeba go koniecznie zmniejszyć.</p>
<center>
<p>
<a target="_blank" href="images/8_44.jpg"><img border="1" src="images/8_44.jpg" width="400"></a></p>
<p><small>8-44. Głęboki zakręt w kierunku zgodnym z obrotami śmigła jest niebezpieczny</small></p>
</center>
<p>&nbsp;</p>
<p>
Dopiero po prawidłowym uregulowaniu 
modelu przy małych obrotach silnika możemy je stopniowo zwiększać, 
co spowoduje, że model będzie szybciej nabierał wysokości. Może się 
jednak zdarzyć, że po zwiększeniu obrotów znów nastąpią zmiany 
kierunku lotu, trzeba je wówczas ponownie skorygować według 
poprzedniej zasady.</p><p>
Zaistnieć może również inna nieprawidłowość, a mianowicie — model 
zamiast wznosić się równo będzie miał tendencję do zbyt dużego 
zadzierania i jakby zawisania na śmigle. Oznacza to, że kąt 
pochylenia śmigła do dołu jest zbyt mały i trzeba go powiększyć.</p><p>
Gdy paliwo się wyczerpie i silnik zatrzyma się, model przechodzi do 
lotu ślizgowego, lecąc w tym samym kierunku, co na silniku. Krążenie 
w locie ślizgowym regulujemy lekkim wychyleniem klapki na sterze 
kierunku (drobne poprawki) lub podniesieniem do góry tej końcówki 
statecznika poziomego, w którą stronę model ma krążyć. Robimy to 
przez podłożenie podkładek z boku pod krawędź natarcia (rys. 8-45). 
Zabieg ten jest skuteczny jedynie przy tylnym położeniu środka 
ciężkości (w połowie cięciwy skrzydła).</p><p>
Po uzyskaniu pomyślnych wyników w lotach z ręki możemy spróbować 
startu samodzielnego. WICHEREK potrzebuje do tego kilku metrów 
względnie równego gruntu — startuje jak prawdziwy samolot, a wygląda 
to bardzo efektownie (rys. 8-46). Trzeba tylko przedtem dobrze 
ustawić kółka, aby model toczył się prosto, i wypuścić go dokładnie 
pod wiatr.</p>

<center>
<p><a target="_blank" href="images/8_45.jpg"><img border="1" src="images/8_45.jpg" width="500"></a></p>
<p><small>8-45. Regulacja krążenia modelu przez skośne ustawienie statecznika poziomego</small></p>
</center>
<p>&nbsp;</p>


<p><big><big>Wersja wodna Wicherka</big></big></p>

<p>
 Przystosowanie modelu do startu i lądowania na wodzie polega na jego 
 impregnacji i uszczelnieniu, aby woda nie miała dostępu do wnętrza 
 kadłuba, skrzydeł i stateczników. Przystosowanie to można rozpocząć 
 już wtedy, kiedy model był jeszcze nie oklejony — przez pomalowanie 
 Cellonem całej konstrukcji (to znaczy żeber, wręg i wszystkich 
 listewek) i zabezpieczenia jej w ten sposób przed wpływem wilgoci.
<p>
 Druga faza — to uszczelnienie, które trzeba przeprowadzić niezależnie 
 od tego, czy konstrukcja modelu była impregnowana, czy też nie. 
 Musimy się zawsze liczyć z możliwością przewrócenia się modelu w 
 czasie startu lub lądowania na wodzie. Gdyby woda dostała się do 
 środka, konstrukcja mogłaby się spaczyć, zwłaszcza jeśli nie była 
 impregnowana. Trzeba cały model dokładnie obejrzeć, załatać 
 wszystkie, nawet najdrobniejsze dziurki i pęknięcia oraz 
 zabezpieczyć wszelkie naturalne otwory, którymi woda mogłaby się 
 wedrzeć do środka. W tym celu należy w kadłubie uszczelnić otwory na 
 gumę, wyklejając je wewnątrz kartonie i tak aby utworzył się 
 szczelny kanał. Podobnie przez połączenie rurką należy uszczelnić 
 otwory, w które wchodzą końcówki zastrzałów. Oprócz tego trzeba 
 zakleić od wewnątrz śruby mocujące podwozie i sprawdzić oklejenie 
 kabiny — czy nie odstaje. W skrzydle należy uszczelnić otwory na 
 kołki mocujące przez przyklejenie od wewnątrz klocka balsy lub korka 
 ze ślepym otworem. Miejsce uszczelnione trzeba dobrze zaimpregnować 
 Cellonem lub lakierem.
<p>
 Jeśli model nie był zbyt mocno pomalowany, można go pomalować raz 
 jeszcze Cellonem z niewielkim dodatkiem oleju rycynowego (czyni 
 powłokę bardziej elastyczną).</p>
<center>
<p>
<a href="images/9_6.jpg" target="_blank"><img border="1" src="images/9_6.jpg" width="800"></a></p>
<p><small>9-6. Konstrukcja pływaków (wymiary dla wersji 10) A-A<sup>1</sup> — pływak zwykły,  A-A<sup>2</sup> — pływak ze skośnym dnem</small></p>
</center>
 
<p>
 Teraz możemy przystąpić do budowy pływaków. Jak widzimy na rysunku 
 9-6, konstrukcja ich jest bardzo prosta. Tworzą je dwie płaskie 
 sklejkowe ścianki, połączone rozpórkami. W miejscach przewidzianych 
 na zamocowanie, konstrukcja wzmocniona jest wręgami, ścianki boczne 
 są dla lekkości wyażurowane. Ich obrys można łatwo przenieść na 
 papier w skali naturalnej, posługując się siatką kratek naniesioną 
 na rysunek. Pływaki można dostosować do modeli różnych rozmiarów 
 korzystając z tablicy 9.1. Tablica ta uwzględnia również materiały.</p>
 <center>
 <p><small>Tablica 9.1 Pływaki dla WICHERKA H — wymiary i materiały</small></p>
 <p>
<table border="1" cellspacing="0" cellpadding="3">
 <tr align=center valign=center>
 <td>Wersja modelu</td>
 <td>Pojem. silnika <br>[cm³]</td>
 <td>Długość pływaka <br>[mm]</td>
 <td>Rozmiar kratki <br>[mm]</td>
 <td>Sklejka na ścianki <br>i wręgi [mm]</td>
 <td>Rozmiar rozpórek <br>[mm]</td>
 <td>Pokrycie dna</td></tr>
<tr align=center>
<td>5H</td>
 <td>0,5</td>
 <td>320</td>
 <td>8</td>
 <td>1,0</td>
 <td>2x2</td>
 <td>karton</td></tr>
 <tr align=center>
 <td>10H</td>
 <td>1,0</td>
 <td>400</td>
 <td>10</td>
<td>1,5</td>
<td>3x3</td>
<td>j.w.</td></tr>
 <tr align=center>
 <td>15H</td>
 <td>1,5</td>
 <td>480</td>
 <td>12</td>
 <td>1,5</td>
 <td>3x3</td>
 <td>j.w.</td></tr>
<tr align=center>
 <td>25H</td>
 <td>2,5</td>
 <td>640</td>
 <td>16</td>
 <td>2,0</td>
 <td>3x5</td>
 <td>0,8 mm sklejka</td></tr>
 <tr align=center>
 <td>50H</td>
 <td>5,0</td>
 <td>800</td>
 <td>20</td>
 <td>3,5</td>
 <td>3x5</td>
 <td>1,0 mm sklejka</td>
 </tr>
 </table>
 </center>

 <br>
 <p>

 Szkielet pływaka sklejamy koniecznie klejem wodoodpornym 
 (nitrocelulozowym). Po zmontowaniu należy przykleić do wręg klocki z 
 lipiny lub buczyny, które będą stanowiły zamocowanie pływaka. Jeżeli 
 przewidujemy podwozie z drutu, klocki trzeba przewiercić na średnicę 
 równą średnicy drutu. Konstrukcję pływaka należy bardzo starannie i 
 kilkakrotnie impregnować Cellonem, a wręgi, jeśli są ażurowane, zakleić 
 papierem, dzięki czemu podzielimy pływak na kilka wodoszczelnych komór.
<p>
 Tak przygotowaną konstrukcję możemy okleić. Dno oklejamy kartonem lub 
 sklejką (słoje w poprzek pływaka), bok i wierzch papierem (przy małych 
 pływakach) lub kartonem (przy dużych). Dno powinno być dodatkowo 
 oklejone papierem japońskim (może być bibułka). Podobnie należy 
 zabezpieczyć krawędzie. Gotowy pływak kilkakrotnie pokrywamy Cellonem 
 lub malujemy emalią.
<p>
 Znacznie lepsze właściwości mają pływaki z dnem o przekroju trójkątnym — 
 podobne do stosowanych w dużym lotnictwie. Pływaki takie można łatwo 
 wykonać przez doklejenie do dolnych rozpórek zwykłego prostokątnego 
 pływaka, odpowiednich trójkątów ze sklejki lub balsy i połączenie ich 
 listwą kilową. Takie pływaki są szczególnie korzystne dla większych 
 modeli.
<p>
 Zamocowanie pływaków do modelu możemy rozwiązać w dwojaki sposób, 
 zależnie od tego, czy model miał podwozie wykonane z blachy, czy też z 
 drutu. W pierwszym przypadku mocujemy pływaki tak, jak przedstawiono na 
 rysunku 9-7a, przykręcając golenie podwozia wprost do pływaka (w miejscu 
 zaklejenia klocków) za pomocą śrubek do drewna. Golenie tylne i 
 połączenia między pływakami wykonujemy z pasków sztywnej blachy 
 duralowej i mocujemy do kadłuba paskami gumy, zaczepiając je o 
 specjalnie w tym celu wklejony kółeczek.</p>
 
<center>
<p><a href="images/9_7.jpg" target="_blank"><img border="1" src="images/9_7.jpg" width="500"></a></p>
<p><small>9-7. Zamocowanie pływaków do kadłuba Wicherka W<br>
a — dla Wicherka 5W i 10W, b — dla większych modeli </small></p>
</center>
 <p><br>
 Zamocowanie tego typu jest korzystne dla niedużych lekkich modeli. W 
 drugim przypadku, kiedy mamy do czynienia z większym modelem, lepiej 
 stosować golenie z drutu (rys. 9-7b), który wówczas przechodzi na wylot 
 poprzez kołki zaklejone w pływakach. Połączenie pomiędzy pływakami jest 
 konieczne, ponieważ usztywnia całość i zabezpiecza przed 
 „rozjeżdżaniem” się pływaków na wodzie. Można je stosować nawet do 
 małych modeli. Wykonując golenie trzeba zachować dostateczna odległość 
 górnej powierzchni pływaka od śmigła. Dla WICHERKA 10H odległość ta 
 powinna wynosić co najmniej 50 mm. Pływaki należy ustawić tak, jak 
 pokazuje rysunek 9-8. Ważne jest, aby stopień (redan) wysunięty był 
 nieco (około 10% cięciwy skrzydła) przed środek ciężkości — ułatwia to 
 oddzielenie się modelu od lustra wody.</p>
 <center>
<p>
 <a href="images/9_8.jpg" target="_blank"><img border="1" src="images/9_8.jpg" width="500"></a></p>
 <p><small>9-8. Ustawienie pływaków oraz dodatkowa powierzchnia ustateczniająca</small></p>
</center>
 <p><br>
 Na tym praca się kończy — nasz wodny WICHEREK jest gotów do próbnych 
 startów. Nową wersję WICHERKA trzeba raz jeszcze oblatać. Jest to 
 konieczne, ponieważ zastosowanie dużych i ciężkich pływaków zmienia 
 charakter modelu. Oblatania należy dokonać z ręki, najlepiej na 
 trawiastej łące, która zapewni pływakom dostateczny poślizg podczas 
 lądowania i zabezpieczy je przed obtarciem.</p>
 <p>
 W nowej wersji model wymaga mniejszego kąta nastawienia statecznika 
 poziomego, co jest niezbędne do zrównoważenia dodatkowego oporu 
 pływaków. Uzyskujemy to przyklejając dodatkową podkładkę pod krawędzią 
 spływu statecznika (dla WICHERKA 10 — około 3 mm). Zasady oblatywania 
 pozostają takie same, jak przy normalnej lądowej wersji WICHERKA. 
 Regulujemy model w taki sposób, aby w rezultacie uzyskać lot ślizgowy 
 bez jakichkolwiek tendencji do przeciągania (pompy). Korzystne jest 
 nawet, jeżeli model będzie lekko „przypikowany” — zmniejszy to bowiem 
 ryzyko „przeciągnięcia” przy pierwszych lotach na silniku.
<p>
 Oblatując model trzeba pamiętać, aby pływaki były zawsze prosto 
 ustawione, równoległe do osi modelu (patrząc z dołu) i miały jednakowe 
 kąty nastawienia (patrząc z boku). Niedokładności ustawienia pływaków 
 mogą powodować zakręty również w locie. Ponieważ ustawienie pływaków 
 może się zmienić pod wpływem ostrego lądowania na ziemi, trzeba je przed 
 każdym lotem dobrze skontrolować i ewentualne niedokładności poprawić. 
 Następną fazą będzie wyregulowanie lotu silnikowego — przy starcie 
 również z ręki. Postępujemy podobnie jak przy zwyczajnym modelu, 
 rozpoczynając od niewielkich obrotów silnika. Regulujemy kątem 
 ustawienia silnika tak. aby przy największych obrotach uzyskać poprawne 
 wznoszenie w zakręcie o kierunku przeciwnym do obrotów silnika. W 
 przypadku gdy przy dużych obrotach model wykazuje objawy niestateczności 
 kierunkowej, nie potrafi utrzymać zdecydowanego zakrętu i przerzuca się 
 z jednego skrzydła na drugie, wówczas można temu zapobiec przez 
 doklejenie dodatkowej powierzchni lub płetwy do statecznika pionowego. 
 Korzystniej jednak byłoby dokleić płetwę u dołu kadłuba, tak jak to 
 pokazuje rysunek 9-8. Dopiero po uzyskaniu całkiem pewnego lotu 
 silnikowego można przystąpić do próbnych startów z wody. Przede 
 wszystkim musimy znaleźć w okolicy odpowiednie miejsce do startu. 
 Rozbieg modelu po wodzie jest krótki. Prawidłowo uregulowany model 
 odrywa się już po kilku metrach, tak że większa kałuża praktycznie 
 wystarcza mu do startu. W sezonie wiosennym i jesiennym nietrudno 
 znaleźć takie kałuże — rozlewiska na polach i podmokłych łąkach. Mają 
 one tą wielką zaletę, że brzegi ich są łagodne i jeśli model z jakiejś 
 przyczyny nie oderwie się, to nie natrafi na przeszkodę.
<p>
 W lecie kałuże na ogół wysychają i wówczas musimy szukać naturalnych 
 zbiorników wody, jak stawy, jeziora i zatoki rzek. Pamiętajmy jednak o 
 tym, że w pobliżu startu nie może być przeszkód; przestrzeń w kierunku z 
 wiatrem powinna być wolna, co zabezpieczy model przed uszkodzeniem w 
 czasie lądowania. Rzadko się bowiem zdarza, że model ląduje na wodzie, 
 chyba że loty odbywać się będą nad dużym jeziorem.
<p>
 Przed startem należy model postawić na wodzie i sprawdzić, czy zajmuje 
 on właściwą pozycję. Prawidłowa pozycja pokazana jest na rysunku 9-9. 
 Charakteryzuje się ona tym, że model ustawia się pod dodatnim kątem w 
 stosunku do powierzchni wody, a końce pływaków zanurzają się głębiej niż 
 ich przód, jeśli pozycja modelu jest nieprawidłowa, oznacza to, że tylne 
 golenie podwozia są źle. dobrane; jeśli model trzyma ogon zbyt wysoko, 
 golenie należy skrócić przy sytuacji odwrotnej — zrobić nowe, dłuższe.</p>
 <center>
 <p><a target="_blank" href="images/9_9.jpg"><img border="1" src="images/9_9.jpg" width="400"></a></p>
 <p><small>9-9. Prawidłowa pozycja modelu na wodzie</small></p>
</center>
<br>
<p>
 Przy starcie z wody nie można rozpoczynać lotów od najmniejszych obrotów 
 silnika, ponieważ zbyt mały ciąg śmigła nie pozwoli modelowi na 
 oderwanie się od wody. Obroty silnika powinny być jak największe i z 
 tego właśnie powodu oblatywaliśmy model przedtem szczegółowo przy 
 startach z ręki, aby mieć pewność, że skoro oderwie się on od wody, nic 
 nieprzewidywalnego w locie silnikowym już nie zajdzie. Po uregulowaniu 
 obrotów silnika ustawiamy model na wodzie dokładnie pod wiatr i 
 wypuszczamy bez popychania. Nie trzeba koniecznie czekać na pogodę 
 bezwietrzną — model jest przecież oblatany, a lekki, nie porywisty 
 wiaterek jest nawet pożądany, gdyż skraca rozbieg modelu i ułatwia 
 oderwanie się od wody. 
<p>
 Po krótkim rozbiegu pływaki wynurzają się z wody, a model ślizgając się 
 po jej powierzchni nabiera odpowiedniej prędkości, odrywa się i 
 rozpoczyna normalne wznoszenie. Okres ślizgania się (rys. 9-11 b) jest 
 szczególnie ważny dla startu — jeżeli bowiem model nie będzie się 
 ślizgał prawidłowo, start będzie utrudniony lub wręcz niemożliwy.</p>

<center>
<p><a target="_blank" href="images/9_11.jpg"><img border="1" src="images/9_11.jpg" width="500"></a></p>
<p><small>9-11. Najważniejsze fazy startu z wody<br>
a — pływanie, b — ślizg na redanie, c — oderwanie</small></p>
<p><a target="_blank" href="images/9_12.jpg"><img border="1" src="images/9_12.jpg" width="500"></a></p>
<p><small>9-12. Regulacja ustawienia pływaków</small></p>
</center>
<br>
<p>
 Uskok na dnie pływaka, zwany popularnie stopniem lub redanem, ma właśnie 
 za zadanie ułatwić ślizg po wodzie. Dzięki niemu pod dno pływaków 
 zostaje zassane powietrze, co ułatwia wynurzenie się pływaków i 
 powoduje, że ślizgają się one dotykając powierzchni wody tylko końcami 
 redanów. Z tej pozycji łatwiej jest modelowi odkleić pływaki od wody niż 
 gdyby przylegały one całą powierzchnią. Prawidłowe „wyjście na stopień” 
 — tak się bowiem to popularnie nazywa — zależy tylko od właściwego 
 ustawienia pływaków i od mocy silnika napędowego.
<p>
 Wstępne ustawienie pływaków podane było na rysunku 9-8, zasady 
 dokładniej regulacji podajemy poniżej.
<p>
 Jeżeli model w czasie startu zakręcą należy sprawdzić, czy ustawienie 
 pływaków jest jednakowe. Patrząc od spodu sprawdzamy równoległość 
 ustawienia pływaków, patrząc zaś z boku sprawdzamy, czy ich kąty 
 ustawienia są takie same. Niewielki zakręt, zwłaszcza w stronę przeciwną 
 do kierunku obrotów śmigła, może być spowodowany niedokładnym 
 wypuszczeniem modelu pod wiatr. Aby się nie mylić, najlepiej obrać sobie 
 jakiś punkt orientacyjny na horyzoncie zgodny z kierunkiem wiatru i w tę 
 stronę zawsze wypuszczać model. Można również wypuścić model z lekką 
 poprawką w stronę przeciwną do naturalnej tendencji zakręcania, a jeśli 
 to nie pomaga, poprawić stery wodne.
<p>
 Zdarza się również często, że model mimo dostatecznej wydawałoby się 
 prędkości nie może oddzielić się od wody. Mogą być tego dwa powody (rys. 
 9-12):<br>
— jeżeli model podnosi ogon do góry i przytapia przód pływaków, oznacza 
 to, że pływaki należy przesunąć bardziej do przodu lub też przedłużyć 
 tylne golenie, aby nadać pływakom większy kąt nastawienia,<br>
— jeżeli podczas startu końce pływaków są zanurzone i model ma trudności 
 z wyjściem na stopień lub też odrywa się chwilami i skacze po wodzie, 
 pływaki trzeba cofnąć do tyłu lub skrócić tylne golenie, aby zmniejszyć 
 ich kąt nastawienia.
<p>
Niemożność oderwania się od wody może być spowodowana również zgoła 
 inną przyczyną, a mianowicie zbyt małym ciągiem śmigła, co z kolei może 
 wynikać z zastosowania zbyt słabego, źle uregulowanego lub zużytego 
 silnika, nieodpowiedniego śmigła, źle dobranego paliwa lub wreszcie zbyt 
 dużego kąta nachylenia osi silnika do dołu.</p>
<p>
Model nie wystartuje również poprawnie, jeżeli śmigło będzie się 
 znajdowało zbyt blisko lustra wody. Odległość końców śmigła od 
 powierzchni wody powinna wynosić co najmniej 1/4 jego średnicy (dla 
 WICHERKA 10 — około 5 cm). W przeciwnym razie obracające się łopatki 
 będą zaczepiać swymi końcami o większe fale, a to może całkowicie 
 uniemożliwić start. Jedyna rada to wykonanie nowych, dłuższych goleni.
<p>
 Takie są ogólne zasady regulacji modelu na wodzie. Jeśli model i pływaki 
 są prawidłowo wykonane i ustawione, żadnych kłopotów być nie powinno. Ja 
 również nie miałem trudności z moim wzorcowym modelem. Zabrałem go ze 
 sobą na wakacje, gdzie latał ku uciesze mojej i innych, stając się dużą 
 atrakcją i urozmaiceniem letniego odpoczynku (rys. 9-13).</p>

<p>Dorobienie pływaków nie jest zbyt trudne ani kłopotliwe, radości i 
 dobrej zabawy jest za to później co niemiara.</p>
<center>
<p>
<a target="_blank" href="images/9_13a.jpg"><img border="1" src="images/9_13a.jpg" height="150"></a>
<a target="_blank" href="images/9_13b.jpg"><img border="1" src="images/9_13b.jpg" height="150"></a>
<a target="_blank" href="images/9_13c.jpg"><img border="1" src="images/9_13c.jpg" height="150"></a>
</p>
<p><small>9-13. Piękne loty WICHERKA nad jeziorami mazurskimi. Zdjęcia przedstawiają zdalnie kierowaną wersję modelu</small></p>
</center>
<br>


<p><big><big>Wicherek Z — wersja zimowa</big></big>
<p>
			Przystosowanie modelu do startu z pokrywy śnieżnej polega na 
			wyposażeniu go w specjalne narty. Przeróbka jest bardzo prosta, nie 
			wymaga żadnych zmian modelu, ani nawet podwozia — wystarczy zastąpić 
			dotychczasowe kółka nartami.
<p>
			Również oblatanie modelu w nowej wersji jest łatwe, gdyż narty mogą 
			mieć ten sam ciężar co kółka, a ponieważ są znacznie mniejsze niż 
			pływaki, nie zakłócają stateczności modelu w locie. W związku z tym 
			prawie każdy model latający dotychczas jako model lądowy może być z 
			powodzeniem przerobiony na wersję zimową (rys. 9-14).
<p>
			Możemy stosować układ dwóch nart (podobnie jak przy pływakach) lub 
			trzech nart (jak w dużym lotnictwie). W naszym przypadku zastosujemy 
			ten ostatni układ, tworząc z modelu nową wersje — zimową — WICHERKA Z.
<p>
			Rysunek 9-15 przedstawia nam szczegóły konstrukcji i sposób 
			zamocowania jednej z przednich nart oraz płozy tylnej. Przednie 
			narty są zresztą najważniejsze, na nich bowiem model startuje. Tylna 
			płoza jest organem szczątkowym.
<p>
			Rozmiary nart zależne są oczywiście od wielkości i ciężaru modelu. 
			Im model jest większy i cięższy, tym większe powinny mieć narty, aby 
			nie zapadał się w śniegu. Rysunek 9-16 ilustruje konstrukcję narty 
			oraz podaje jej zasadnicze wymiary. Korzystając z tablicy 9-2 możemy 
			dobrać odpowiednie wymiary nart zależnie od tego, do jakiej wersji 
			WICHERKA mają być przystosowane.</p>

<center>
<p><small>Tablica 9-2. Wymiary nart dla WICHERKA Z</small></p>
<p>
<table border="1" cellspacing="0" cellpadding="3">
 <tr align=center>
 <td rowspan=2>Wersja<br>modelu</td>
 <td rowspan=2>Pojem-<br>ność<br>silnika<br>[cm³]</td>
 <td colspan=4>Narty przednie</td>
 <td colspan=2>Płoza tylna</td></tr>
<tr align=center>
 <td><i>l</i><br>[mm]</td><td><i>b</i><br>[mm]</td><td><i>a</i><br>[mm]</td><td><i>c</i><br>[mm]</td><td><i>l</i><br>[mm]</td><td><i>b</i><br>[mm]</td></tr>
<tr align=center>
 <td>5Z</td>
 <td>0,5</td>
 <td>130</td>
 <td>25</td>
 <td>60</td>
 <td>10</td>
 <td>50</td>
 <td>25</td></tr>
 <tr align=center>
 <td>10Z</td>
 <td>1,0</td>
 <td>170</td>
 <td>30</td>
 <td>80</td>
 <td>15</td>
 <td>60</td>
 <td>30</td></tr>
 <tr align=center>
 <td>15Z</td>
 <td>1,5</td>
 <td>220</td>
 <td>40</td>
 <td>100</td>
 <td>20</td>
 <td>80</td>
 <td>40</td></tr>
<tr align=center>
 <td>25Z</td>
 <td>2,5</td>
 <td>320</td>
 <td>50</td>
 <td>140</td>
 <td>25</td>
 <td>100</td>
 <td>50</td></tr>
<tr align=center>
 <td>50Z</td>
 <td>5,0</td>
 <td>380</td>
 <td>65</td>
 <td>160</td>
 <td>30</td>
 <td>130</td>
 <td>65</td></tr>
</table></p>
</center>

<p><br>
			Wykonanie narty jest bardzo proste. Należy ją skleić z dwóch pasków 
			sklejki o grubości takiej jak na żeberka i szerokości b. Klejenie 
			ułatwi nam prosty przyrząd pokazany również na rysunku 9-16, 
			wykonany z kawałka deski. Kleimy na nim paski sklejkowe, przybijając 
			je po prostu gwoździkami, aby podgięcia narty zostały zachowane. Po 
			sklejeniu wyciągamy gwoździe, opiłowujemy nartę i po wycięciu 
			odpowiedniego otworu zaklejamy sklejkowy wspornik (sklejka jak na 
			wręgi lub lepiej grubsza). Narty można również wykonać z deseczki 
			(balsowej lub lipowej). Płozę tylną można zrobić z kawałka balsy lub 
			korka.
<p>
			Osobna sprawa to sposób zamocowania i ustawienia nart na modelu. 
			Należy je tak zamocować, aby nie utrudniały startu i umożliwiały 
			poprawne lądowanie. Jak to zrobić, widać wyraźnie na rysunku 9-17, 
			który przedstawia przebieg właściwego lądowania modelu:<br>
			— model szybując zbliża się do ziemi; narty musza być ustawione pod 
			niewielkim kątem dodatnim w stosunku do osi kadłuba tak, aby 
			zetknięcie ze śniegiem nastąpiło końcami, a nie czubami nart (rys. 
			9-17 a),<br>
			— model ślizga się po powierzchni śniegu (lądowanie i start) z 
			uniesionym ogonem; narty powinny zająć położenie równoległe do osi 
			kadłuba, umożliwiając tym samym gładki poślizg (rys. 9-17 b),<br>
			— model stoi na ziemi; narty również powinny dostosować się do tego 
			położenia, gdyż inaczej ich końce zagłębiałyby się w śniegu 
			utrudniając ruszanie z miejsca (rys. 9-17c).
<p>
			Zabezpieczeniem przed niepożądanymi skutkami jest rozwiązanie 
			pokazane na rysunku 9-18. Dodatni kąt nastawienia nadaje płozie 
			sprężynka z cienkiego drutu stalowego lub gumka ściągająca. Aby te 
			kąty, co jest bardzo ważne, były jednakowe dla obu nart, stosuje się 
			ogranicznik w postaci linki przywiązanej do goleni i do nart. Linka 
			ustala kąt dodatni, a pozostawia swobodę obracania się płozy w 
			kierunku kątów ujemnych. Kąty nastawienia nart przednich ustala się 
			zależnie od rodzaju śniegu:<br>
			na śnieg puszysty daje się większe, a mniejsze kąty stosuje się na 
			śniegu stwardniałym. Tylną nartę należy ustawić równolegle do osi 
			kadłuba.
<p>
			Start na nartach nie różni się niczym od normalnego „kołowego” 
			startu, jeżeli narty są dobrze ustawione. Płoza ogonowa odrywa się 
			od śniegu prawie natychmiast, model rozpędza się i oddzielają się 
			narty przednie. Jeżeli śnieg jest puszysty i model nie może się sam 
			„wykopać”, można ubić część drogi startowej ułatwiając mu rozbieg.
<p>
			Dla WICHERKA U (na uwięzi) również możemy sporządzić narty, stosując 
			takie rozmiary, jak przewidziano dla danej pojemności silnika (tabl. 
			9.2). Narty będą się nadawały do startu nawet z puszystego śniegu. 
			Do startu ze śniegu twardego lub ubitego wystarczą narty mniejsze (o 
			jeden numer, tabl. 9.2).
<p>
			Start modelu na uwięzi ze śniegu jest bardzo ciekawy i dostarcza 
			wiele emocji, zwłaszcza wtedy gdy śnieg jest puszysty. Model zapada 
			się w puchu, wznieca tumany śnieżnego pyłu, rozpędza się, ślizga po 
			powierzchni sypkiego śniegu, ścina śmigłem nierówności... jeszcze 
			chwila — minimalnie ściągnięcie steru — i jest już w powietrzu.</p>

<center>
<p>
			<a href="images/9_14_a.jpg" target="_blank"><img border="1" src="images/9_14_a.jpg" height="150"></a>
			<a href="images/9_14_b.jpg" target="_blank"><img border="1" src="images/9_14_b.jpg" height="150"></a>
			<a href="images/9_14_c.jpg" target="_blank"><img border="1" src="images/9_14_c.jpg" height="150"></a>
			<a href="images/9_14_d.jpg" target="_blank"><img border="1" src="images/9_14_d.jpg" height="150"></a></p>
<p><small>9-14. Zimowa wersja WICHERKA<br>
a — początek rozbiegu, b — moment startu, c — start, d — powrót po locie</small></p>
<br>
	
			<a href="images/9_15.jpg" target="_blank"><img border="1" src="images/9_15.jpg" width="300"></a></p>
<p><small>9-15. Konstrukcja oraz zamocowanie nart przednich i płozy ogonowej</small></p>
			<a href="images/9_16.jpg" target="_blank"><img border="1" src="images/9_16.jpg" width="300"></a></p></p>
<p><small>9-16. Zasadnicze wymiary oraz wykonanie narty</small></p>
			<p align="center">		<br>
			<br>
</center>
			<p>&nbsp;</p>






<p><a name="wichereks"></a>
<big><big>Wicherek S — Szybowiec</big></big></p>

<p><big>Konstrukcja i budowa WICHERKA S</big></p>
<p>
Konstrukcja nie ulega żadnym zmianom, jest identyczna z konstrukcją 
WICHERKA opisywaną poprzednio. Jako szybowiec WICHEREK S tym tylko 
różni się od swego brata silnikowego, że nie ma silnika. Zamiast 
niego, między przednimi bocznymi ściankami kadłuba (które stanowiły 
dawniej łoże silnikowe), wmontowany jest drewniany czub z 
pomieszczeniem na balast.</p>
<p>
Nowy model nie ma również przedniego podwozia i ląduje na prostej 
płozie. Kółko ogonowe równie dobrze może być zastąpione płozą z 
drutu. Jedyna zmiana, którą poleca się zastosować, to zmniejszenie 
wzniosu skrzydła o 2°. W związku z tym zastrzały powinny być 
skrócone, tak aby całkowity wznios wynosił 8°.</p>
<p>
WICHERKA S możemy budować w pięciu zasadniczych rozmiarach 
przewidzianych dla wersji silnikowej. Pamiętajmy jednak o tym, że 
wraz ze wzrostem rozmiarów szybowca nie tylko rosną jego osiągi, ale 
również możliwość uszkodzenia modelu. Powstaje również konieczność 
szukania odpowiednio dużego lotniska. Małe wersje mogą latać na 
„byle” polu, a dzięki bardzo małemu ciężarowi i elastycznym 
zamocowaniom są praktycznie niezniszczalne.</p>
<p>
Dobierając rozmiar trzeba się również kierować tym, jaki silnik 
będziemy mieli w przyszłości, aby zbudowany model do tego silnika 
pasował. Najbardziej uniwersalna jest szybowcowa wersja WICHEREK 
25P. Silnik o pojemności 2,5 cm³ można wykorzystać bowiem nie tylko 
do lotu swobodnego, lecz również do zdalnie sterowanego i do modelu 
na uwięzi.</p>
<p>
Wszystkie zasadnicze elementy modelu, jak kadłub, skrzydła i 
statecznik, wykonujemy identycznie jak dla modelu silnikowego (patrz 
część pierwsza, druga i trzecia).</p>
<p>
Rysunki można sporządzić według opisów zawartych w części pierwszej, 
drugiej i trzeciej. Podwozia nie wykonujemy, w kadłub należy 
wmontować czub i płozę.</p>
<p>
Wykonanie czuba jest bardzo proste. Możemy go zrobić z 
jakiegokolwiek drewna, najlepiej miękkiego. Klocek należy tak 
opiłować, aby pasował dokładnie pomiędzy dwie przednie ścianki 
modelu, dając się wsunąć aż do pierwszej wręgi. Wtedy można 
obrysować wzdłuż przednich ścianek obrys czuba (z obu stron) i 
następnie wyciąć i opiłować do zaznaczonej linii.</p>
<p>
Tak wykonany czub jest jednak zbyt lekki, aby mógł sam zrównoważyć 
brak silnika i podwozia i dlatego trzeba wykonać w nim komorę na 
pomieszczenie wyważającego balastu. Jak zrobić to najprościej, 
pokazuje rysunek 9-20.</p>

<center>
<p>
<img border="0" src="images/9_20.jpg" width="400"></p>
<p><small>9-20. Wykonanie czuba</small></p>
</center>


<p><br>
Pozostaje jeszcze wykonać u góry nieduży otworek do napełniania balastem i czub jest 
gotowy. Wkładamy go pomiędzy dwie przednie ścianki kadłuba i 
przykręcamy z każdej strony za pomocą trzech małych wkrętów do 
drewna (rys. 9-21).</p>

<center>
<p><img border="0" src="images/9_21.jpg" width="400"></p>
<p><small>9-21. Zamocowanie czuba w kadłubie modelu</small></p>
</center>


<p><br>
Kto nie planuje w przyszłości zastosowania silnika, może po prostu wkleić czub na 
stałe. Płozę (rys. 9-22) możemy wykonać z drutu stalowego lub z 
bambusa. Jej przedni koniec jest lekko zagięty i włożony w skośny 
otwór, który należy wywiercić w czubie od 
spodu. Z drugiej strony płoza opiera się na wsporniku z grubszej 
sklejki i razem z nim przywiązana jest nićmi do dolnej poprzeczki 
wręgi 3 lub do łącznika z blachy duralowej, wykonanego jak dla 
wersji silnikowej.</p>
<center>
<p>
<a href="images/9_22.jpg" target="_blank"><img border="1" src="images/9_22.jpg" width="600"></a></p>
<p><small>9-22. Konstrukcja i zamocowanie płozy</small></p>
</center>

<p><br>
Połączenie wspornika z wręgą i miejsce związania zaklejamy. Wspornik 
i płozę należy tak dopasować, aby pomiędzy płozą a dnem kadłuba 
utworzyła się 10-milimetrowa szczelina, która pozwoli na uginanie 
się płozy i zapewni tym samym dobrą amortyzację. Płoza powinna 
wystawać około 15 mm poza wspornik, dzięki czemu powstanie zaczep, 
którego będziemy później używali przy starcie z holu. Aby poprawić 
własności lotne modelu, szczególnie na holu, dobrze jest przykleić 
na końcu kadłuba płetwę (patrz rys. 9-8 — Wersja wodna WICHERKA).</p>
<p>
Po zamontowaniu płozy oklejamy; czub modelu i spód kadłuba kartonem, 
co zabezpieczy przed dziurawieniem się pokrycia przy lądowaniu w 
nierównym terenie.</p>
<p>
Przygotowania do lotu przeprowadzamy podobnie jak opisane poprzednio 
dla WICHERKA silnikowego. Po zmontowaniu skrzydeł i statecznika oraz 
upewnieniu się, że wszystkie płaszczyzny są równe, a kąty jednakowe, 
wyważamy model balastem wsypanym do wnętrza komory balastowej tak, 
aby środek ciężkości znalazł się w 40% cięciwy skrzydła (60 mm od 
krawędzi natarcia dla WICHERKA 10 nie dalej).</p><p>
Jako balast należy stosować ołów, najlepiej myśliwski śrut ołowiany. 
Można użyć również pociętych kawałków starego kabla ołowianego.</p>

<p>
<big>Oblatywanie WICHERKA S</big></p>
<p>
Oblatywanie szybowca niczym nie różni się od regulacji pierwszych 
lotów ślizgowych modelu silnikowego. Oblatujemy nad trawą, przy 
małym wietrze, biegnąc z modelem w ręku. Po wypuszczeniu powinniśmy 
uzyskać prosty, spokojny lot ślizgowy.</p>
<p>
Na początek model powinien być lekko „przypikowany”, co trzeba 
wyregulować kątem statecznika poziomego. Pamiętać przy tym należy, 
że zwiększenie kąta w stateczniku (to jest ujęcie podkładek spod 
krawędzi spływu) powoduje nurkowanie, zmniejszenie zaś kąta (przez 
dodanie podkładek) daje skutek odwrotny, a w krańcowym przypadku 
powoduje utratę prędkości i „pompę”. Drobne niedokładności kierunku 
można wyregulować klapką doklejoną na krawędzi spływu statecznika 
pionowego.</p>

<p>
<big>Start na holu</big></p>
<p>
Będziemy musieli sobie sprawić linkę-hol o długości około 
50—100 m. Grubość linki trzeba dobrać do wielkości modelu. Dla 
najmniejszego WICHERKA wystarczy żyłka o grubości 0,2-0,25 mm, dla 
WICHERKA 15S 0,3-0,4 mm, a dla największych modeli trzeba zastosować 
żyłkę o grubości 0,7-0,8 mm. </p>
<p>
Z jednej strony hol należy przywiązać do jakiegoś uchwytu, za który 
będziemy ciągnąć (może to być kawałek sklejki, listewki, kołowrotek 
itp.), z drugiej strony holu przywiązujemy oczko wykonane z drutu i 
barwny proporczyk, który będzie nam wskazywał moment odczepienia się 
linki od modelu.</p>
<p>
Do przeprowadzenia startu będzie nam potrzebny pomocnik, który model 
wypuści. Pierwszy start będziemy się starali przeprowadzić przy 
możliwie małym wietrze i przy użyciu niepełnej długości holu 
(zredukowanej do około 20 m).</p>
<p>
Startować będziemy z tego krańca lotniska (pola), z którego wieje 
wiatr, ażeby model lecąc z wiatrem miał dostatecznie dużą 
przestrzeń. Najpierw sprawdzamy wyważenie modelu, wypuszczając go z 
ręki i jeśli lot jest prawidłowy, przystępujemy do startu z holu.</p><p>
Oczko na końcu holu zaczepiamy o haczyk startowy i lekko napinamy 
hol. Patrząc wzdłuż niego, możemy jeszcze raz sprawdzić, czy 
jesteśmy ustawieni dokładnie pod wiatr. Tak będzie, jeżeli hol 
układa się idealnie w linii prostej. Jeżeli hol się wygina w łuk, 
oznacza to, że start jest źle ustawiony lub wiatr zmienił kierunek. 
Należy wtedy ustawienie poprawić, idąc z uchwytem (pomocnik 
pozostaje na miejscu) w kierunku przeciwnym do wybrzuszenia holu, aż 
linka ułoży się prosto.</p>
<p>
Teraz już wszystko jest w porządku. Dajemy znak pomocnikowi i 
rozpoczynamy start, biegnąc z holem pod wiatr. Pomocnik robi to samo 
i z chwilą kiedy wyczuje, że prędkość jest już wystarczająca, 
wypuszcza model — rozpoczyna się wznoszenie... Od właściwego 
wypuszczenia modelu zależy bardzo wiele i jeżeli pomocnik nie jest 
modelarzem, lecz tylko przypadkowym kibicem, trzeba mu dokładnie 
wyjaśnić, jak to należy robić. Najważniejszy jest sposób trzymania 
modelu. Model należy trzymać w prawej ręce za kadłub, poza środkiem 
ciężkości, nadając mu dość znaczny dodatni kąt nastawienia. Patrząc 
z przodu, skrzydła modelu powinny być ustawione równo, bez zwisów. 
Podbiegający pomocnik stara się zachować taką właśnie pozycję 
modelu.</p>
<p>
Jak szybko i jak długo należy biec przy wypuszczeniu? Zależy to 
wyłącznie od szybkości wiatru i ciężaru (obciążenia) modelu — przy 
silnym wietrze wystarczy (stojąc) otworzyć rękę aby model 
wystartował w ciszy trzeba się trochę rozpędzić. W momencie 
wypuszczenia nie trzeba modelu ani popychać, ani wyrzucać do góry. 
Wystarczy zwolnić uchwyt dłoni, a nawet można lekko pociągnąć model 
w dół. Pomocnik powinien uważać aby nie biec szybciej od holującego 
i nie zwolnić naciągu holu gdyż spowoduje to wyczerpanie się modelu 
zaraz po starcie. Przebieg holowania (rys. 9-28) można podzielić na 
trzy zasadnicze fazy, zakładając, że holowanie odbywa się podczas 
małego wiatru lub bezwietrznej pogody.</p>

<center>
<p><a href="images/9_28.jpg" target="_blank"><img border="1" src="images/9_28.jpg" width="600"></a></p>
<p><small>9-28. Klasyczny przebieg holowania modelu szybowca </small></p>
</center>


<p><br>
— Pierwsza faza zaczyna się w momencie wypuszczania. Holującemu wydaje się, że model wzbija 
się jakoś „niemrawo” i słabo ciągnie za linkę. Jeżeli nie będziemy 
biegli dostatecznie prędko, model na kilku metrach wysokości wyczepi 
się samoczynnie. Jeżeli prędkość holowania jest wystarczająca lub 
jeśli ją zwiększymy widząc, że nie ma efektów, model przejdzie do 
drugiej fazy i rozpocznie strome wznoszenie — silnie ciągnąc za hol.</p><p>
— W drugiej fazie wznoszenia na model działają znaczne siły i trzeba 
z wyczuciem regulować prędkość, aby nie spowodować połamania 
skrzydeł, co się bardzo często zdarza niewprawnym modelarzom. Co 
prawda WICHEREK ma zastrzały w dodatku elastycznie zamocowane, ale 
to nie oznacza, że można go holować z dowolną prędkością. 
Praktycznie, zaraz jak tylko zauważymy i poczujemy, że model już 
wznosi się stromo, zmniejszamy nieco prędkość holowania. Jest to 
również konieczne i z tego względu, że w górze wieje zawsze 
silniejszy wiatr.</p>
<p>
— Trzecia faza — wyrównanie, zakończone wyczepieniem holu rozpoczyna 
się, kiedy model osiąga pułap. Należy wówczas stopniowo zmniejszyć 
prędkość holowania tak, aby model przestał się wznosić i przeszedł 
do lotu poziomego. Należy to zrobić wtedy, kiedy model jest jeszcze 
przed nami, a nie już nad głową. Kiedy widzimy, że model leci już 
poziomo i nie ciągnie, rzucając hol powodujemy, że wiatr zdmuchnie 
oczko holu z zaczepu, model się wyczepi i rozpoczyna lot 
samodzielny. Jeżeli hol zostanie zwolniony bez poprzedniego 
wytracenia prędkości i przy napiętej lince, model wyskoczy 
gwałtownie do góry i może nawet rozpocząć „pompowanie”, jeżeli nie 
był zbyt dobrze wyregulowany przed startem. Spokojne wyczepienie 
jest warunkiem poprawnego lotu.</p>
<p>
Przy silnym wietrze przebieg holowania zmienia się nieco: pierwsza 
faza może zupełnie zaniknąć. W miarę jak prędkość wiatru rośnie, 
musimy holować coraz wolniej, a nawet może się zdarzyć, że trzeba 
będzie się cofać, zamiast biec do przodu. Dla modelu bowiem istotna 
jest prędkość względem powietrza, a nie prędkość poruszania się 
holującego po ziemi.</p>
<p>
W czasie holowania może się zdarzyć, że model nie potrafi utrzymać 
kierunku i „wozi się po niebie” — to na lewo, to na prawo. Zjawisko 
to spowodowane jest zazwyczaj niedokładnościami budowy lub montażu i 
drobnym powichrowaniem skrzydeł lub stateczników. Nie wolno wówczas 
ciągnąć modelu „na siłę” ani holować zbyt prędko. Pamiętajmy o tym, 
że wszelkie zwichrzenia dają znać o sobie dopiero przy dużej 
prędkości i jeżeli postaramy się holować możliwie najwolniej, uda 
nam się wyciągnąć model na całą długość holu.</p>
<p>
Zasada wyprowadzania modelu z „tańców” na holu jest taka: jeśli 
model zakręca, należy zwolnić holowanie i iść w kierunku modelu (pod 
model) nigdy przeciwnie. Kiedy model prostuje lot — ciągnąć. Trzeba 
pamiętać również, aby nie zwalniać holu, kiedy model zakręca i hol 
jest naprężony. Należy wówczas biec w kierunku modelu, a kiedy model 
zawróci, zwolnić holowanie i odczepić hol. Jeśli mimo starań nie 
możemy modelu sprowadzić na właściwy tor i model (w zakręcie, przy 
napiętym holu) zaczyna obniżać lot, zbliżając się do ziemi, nie 
należy czekać aż się rozbije, lecz natychmiast rzucić hol.</p>
<p>
W miarę jak opanujemy sztukę holowania (przekonacie się sami, jakie 
to proste) możemy zwiększać długość holu — do 50 m dla małych 
modeli, a nawet do 100 i 200 m — dla większych.</p>
<p>
Przy możliwie najlepszym wykorzystaniu 50-metrowego holu czas lotu 
WICHERKA S (rozmiar 10 lub 15) wynosi około 90 sekund, czyli 1,5 
minuty. Jeżeli model nie krąży i leci prosto z wiatrem, to nawet 
przy przeciętnie silnym wietrze może on pokonać odległość jednego 
kilometra bez udziału prądów wznoszących. Korzystniej jest więc tak 
uregulować model, aby krążył. Efekt krążenia można uzyskać za pomocą 
klapki doklejonej na stateczniku kierunkowym.</p>
<p>
Inne niedomagania lotu nie powinny mieć miejsca. Gdyby model 
rozkołysał się w czasie lotu i zaczął pompować, trzeba zwiększyć kąt 
statecznika poziomego lub dosypać ołowiu do komory balastowej. Gdyby 
zbyt prędko tracił wysokość i latał za szybko, trzeba postąpić 
odwrotnie.</p>
<p>
Najlepszą porą do oblatywania jest wczesny ranek lub wieczór — wtedy 
jest najmniejsze prawdopodobieństwo istnienia prądów wznoszących i 
wyniki lotów naszego modelu będą najbardziej obiektywne. O innej 
porze nigdy nic nie wiadomo i lot na skutek działania prądów 
termicznych zamiast 1,5 minuty może trwać godzinę i więcej, a wtedy 
szansę znalezienia modelu są minimalne. Dlatego trzeba przyjąć jako 
zasadę, że modeli można wypuścić tylko wtedy, gdy ma prawidłowo 
działający ogranicznik lotu i założony 3-minutowy lont.</p>
<p>&nbsp;</p>


<p><big><big>Modernizacja Wicherka</big></big></p>

 <p>Jak już wspomniano, WICHEREK może być ulepszany i 
 modernizowany w wielu kierunkach. Zasadniczy kierunek tych zmian to 
 przede wszystkim rozszerzenie zastosowań modelu, zwiększenie 
 możliwości treningowych zarówno w lotach na uwięzi, jak i zdalnie 
 kierowanych oraz przygotowania do pierwszych startów zawodniczych, 
 zwłaszcza w zdalnym kierowaniu. Poniżej podaję krótki zarys 
 niektórych możliwości w tym zakresie.</p>
 <p><big>Podstawy projektowania</big>
<p>
 Modelarstwo lotnicze jest bardzo rozpowszechnione i modelarze z 
 dużym powodzeniem projektują i budują wiele udanych konstrukcji. 
 Ponieważ studiowanie teorii i dokonywanie skomplikowanych obliczeń 
 wymaga dużej wiedzy i wprawy, nasze metody projektowania oprzemy na 
 sprawdzonych i gwarantujących powodzenie proporcjach, które zostały 
 dobrane na podstawie prób z wieloma dobrze latającymi modelami, 
 przede wszystkim na podstawie badań udanych wersji WICHERKA.</p>
 <p><big>Zasadnicze proporcje projektowe</big>
 <p>
Na rysunku 12-1 są podane wyjściowe proporcje wszystkich części 
 płatowca, niezbędne do sporządzenia dobrego projektu.
<p>
 Jako wymiar podstawowy przyjęto cięciwę skrzydła (głębokość, 
 szerokość) oznaczoną przez l. Od tego wymiaru uzależniona jest 
 bezpośrednio wielkość pozostałych wymiarów modelu. Wymiar cięciwy 
 skrzydła l ustalamy zależnie od tego, do jakich celów ma służyć 
 model i jakim silnikiem będzie napędzany. Dobór cięciw do modeli 
 różnych typów podaje (tablica 12.1).</p>

<center>
<p><a href="images/12_1.jpg" target="_blank"><img border="1" src="images/12_1.jpg" width="600"></a>
<p><small>12-1. Projektowe proporcje modelu samolotu<br>
a — widok z boku, b — widok z góry, c — widok z przodu</small></p>
<br>
<p><small>Tablica 12-1. Zalecane wymiary cięciwy szkrzydła dla modeli różnego typu</small></p>
<table border="1" cellspacing="0" cellpadding="3">
<tr>
<td rowspan=3><center>Pojemność<br>silnika<br>[cm³]</td><td colspan=6><center>Cięciwa skrzydła l [mm]</td></tr>
<tr>
<td rowspan=2><center>modele<br>swobodnie<br>latające</td>
<td colspan=3><center>modele na uwięzi</td>
<td colspan=2><center>modele kierowane</td></tr>
<tr>
<td><center>szkolne</td><td><center>treningowe</td><td><center>akrobacyjne</td><td><center>jednoczynnościowe<br>treningowe</td><td><center>wieloczynnościowe<br>akrobacyjne</td></tr>
<tr>
<td><center>0,5</td><td><center>150—G</td><td><center>—</td><td><center>—</td><td><center>—</td><td><center>—</td><td><center>—</td></tr>
<tr>
<td><center>1,0</td><td><center>200*—G</td><td><center>—</td><td><center>—</td><td><center>—</td><td><center>150—G, D<br>120—B</td><td><center>—</td></tr>
<tr>
<td><center>1,5</td><td><center>250—G</td><td><center>120—G</td><td><center>—</td><td><center>—</td><td><center>200*—G, D<br>150—B</td><td><center>—</td></tr>
<tr>
<td><center>2,5</td><td><center>—</td><td><center>150—G</td><td><center>120—D</td><td><center>150—B</td><td><center>240—G, D<br>200*—B</td><td><center>—</td></tr>
<tr>
<td><center>5,0</td><td><center>—</td><td><center>—</td><td><center>150—D</td><td><center>200*—B</td><td><center>300—G, D<br>240 — B</td><td><center>240—D<br>200*—B</td></tr>
<tr>
<td><center>7,0</td><td><center>—</td><td><center>—</td><td><center>—</td><td><center>200*—B</td><td><center>300—G, D<br>240—B</td><td><center>300—D<br>240—B</td></tr>
<tr>
<td><center>10</td><td><center>—</td><td><center>—</td><td><center>—</td><td><center>—</td><td><center>—</td><td><center>300—D<br>240—B</td></tr>
<tr>
<td colspan=7><small>Oznaczenia: G — górnopłat, D — dolnopłat, B — dwupłat<br> 
* Zamiast cięciwy długości 200 mm można stosować cięciwę dł. 180 mm</small></td></tr>
</table>
</center>
<br>
<p>
Przy ustalaniu proporcji przyjęto następujące założenia i oznaczenia:<br>
 — wymiar podstawowy — cięciwa skrzydła l<br>
 — rozpiętość modelu b = 7,3 l<br>
 — długość modelu L = 5 l<br>
 — powierzchnia statecznika poziomego Sh = 0,3 powierzchni skrzydła 
 S (nie mniej niż 0.25 S)<br>
 — powierzchnia statecznika pionowego Sv = 0,06 S<br>
 — kąt nastawienia skrzydła w stosunku do osi kadłuba +3°<br>
 — wstępny kąt nastawienia statecznika poziomego w stosunku do osi 
 kadłuba 0°<br>
 — odległość statecznika poziomego od skrzydła 2,2 l, nie mniej niż 2 
 l<br>
 — położenie środka ciężkości w granicach 0,4—0,5 l od krawędzi 
 natarcia skrzydła<br>
 — wznios skrzydła v 8—10°<br>
 — profil skrzydła R 310 (płasko-wypukły), grubość 10%<br>
 — profil statecznika poziomego R 308 (płasko-wypukły), grubość 8%
<p>
 Przy projektowaniu modelu wszystkie wymienione wymagania muszą być 
 spełnione. Wymiary poszczególnych części modelu ustalamy wg 
 proporcji podanych na rysunku 12-1.
 <p>
 <big>Profile</big>
<p>
 Wiemy już, że siła nośna skrzydła i statecznika poziomego zależy w 
 znacznym stopniu od zastosowania odpowiedniego profilu. Dla zwykłych 
 szkolno treningowych zastosowań wystarczą sprawdzone w WICHERKU 
 bardzo dobre, a przy tym proste i łatwe do wykonania profile typu R 
 310 w skrzydle i R 308 w stateczniku poziomym. Długość profilu równa 
 jest cięciwie skrzydła l lub statecznika l h i może być rozmaita, 
 zależnie od tego, jaki rozmiar modelu wybierzemy (tabl. 12.1). 
 Musimy więc opanować sztukę wykreślania profili o różnej długości. 
 Zabieg jest bardzo prosty i rysunek 12-2 wyjaśnia go całkowicie.</p>
 <center>
 <p>
 <a href="images/12_2.jpg" target="_blank"><img border="1" src="images/12_2.jpg" width="400"></a></p>
 <p><small>12-2. Sposób wykreślania płasko-wypukłych profili typu R</small></p>
 </center>
<br>

 <p>Kolejność postępowania jest następująca:<br>
— na dużym kawałku sztywnego papieru rysujemy odcinek równy długości 
 profilu l,<br>
— w jednej trzeciej tego odcinka prowadzimy długą linię prostopadłą 
 i odmierzamy w górę grubość profilu, która wynosi 0,1 l (10%) dla 
 profilu skrzydła i 0,08 l (8%) dla profilu statecznika poziomego,<br>
— na końcu i na początku profilu odmierzamy odcinki po około 3 mm 
 (grubość listewek),<br>
— stawiamy stopkę cyrkla na linii prostopadłej i dobierając 
 odpowiedni promień staramy się połączyć łukiem najwyższy punkt 
 profilu z krawędzią przednią (krawędź natarcia),<br>
— podobny łuk zataczamy w kierunku tylnej krawędzi (krawędź spływu) 
 z tym, że trzeba będzie narysować znacznie większy promień; normalny 
 cyrkiel może tu nie wystarczyć, poradzimy sobie używając do tego 
 celu paska papieru, taka jak na rysunku.
<p>
 Projektując indywidualnie, w przypadku gdy chcemy rozszerzyć zakres 
 zastosowania modelu lub nadać mu bardziej wyczynowy charakter, 
 możemy oczywiście zastosować inne profile zarówno do skrzydła, jak i 
 do statecznika poziomego. Zmiany te będą polegały przede wszystkim 
 na zastosowaniu bardziej wklęsłego profilu skrzydła w przypadku, gdy 
 chcielibyśmy uzyskać mniejszą prędkość lotu (na przykład przy 
 szybowcu termicznym), a dwuwypukłego dla szybszych modeli na uwięzi 
 i modele zdalnie kierowanych. W obu przypadkach profil statecznika 
 poziomego powinien być zmieniony nie na nośny, oparty na tej samej 
 zasadzie co płaskowypukłe profile R, tylko na symetryczny. Zasada 
 wykreślenia takiego profilu (profil R 304-4) o grubości 8% pokazana 
 jest na rysunku 12-3.</p>
<center> 
<p>
 <a href="images/12_3.jpg" target="_blank"><img border="1" src="images/12_3.jpg" width="400"></a></p>
 <p><small>12-3. Sposób wykreślania profilu symetrycznego typu R</small></p>
</center>
<br>

<p>
<big>Sylwetka modelu</big>
<p>
Czy tylko taki model, jak na rysunku 12-1 będzie dobrze latał? Niekoniecznie. 
Zachowując podane proporcje można sobie pozwolić na dość znaczną 
 modyfikację zewnętrznego wyglądu modelu. Kilka spośród wielu 
 możliwości pokazuje rysunek 12-4.</p>
 <center>
 <p>
 <a href="images/12_4.png" target="_blank"><img border="1" src="images/12_4.png" width="400"></a></p>
 <p><small>12-4. Zasady przekształcania sylwetki modelu</small></p>
</center>
 <p><br>
 Na rysunku 12-4a przedstawiona jest podstawowa sylwetka modelu. 
 Silnik umieszczony jest cylindrem do góry. Cylinder wystaje na 
 zewnątrz kadłuba i jest nieprofilowany. Model ma prostą konstrukcję. 
 Charakterystyczne jest umieszczenie statecznika pionowego z przodu, 
 przed statecznikiem poziomym, dzięki czemu, jak wiemy, zamocowanie 
 tego ostatniego jest bardzo proste. Sylwetka modelu jest prosta, 
 miła dla oka.
<p>
 Modyfikacja przedstawiona na rysunku 12-4b polega na oprofilowaniu 
 silnika, który zamontowany jest cylindrem do dołu. Dzięki temu przód 
 modelu wygląda teraz tak, jak w prawdziwym samolocie z rzędowym 
 odwróconym silnikiem. Statecznik pionowy cofnięty został do tyłu i 
 kształt jego również uległ zmianie. Poza tym sylwetka kadłuba 
 pozostała bez zmian.
<p>
 Na rysunku 12-4c zmiany są posunięte jeszcze dalej. Model został 
 wyposażony w trójkołowe podwozie, co spowodowało, że tył modelu jest 
 uniesiony teraz do góry. Umożliwiło to zastosowanie podwójnych 
 stateczników pionowych, umieszczonych na końcach statecznika 
 poziomego. Oczywiście, suma powierzchni obu stateczników musi być 
 równa powierzchni statecznika poprzedniego. Na rysunku widoczna jest 
 również modyfikacja sylwetki kadłuba — wydłużono kabinę, a przód 
 modelu jest teraz spłaszczony, dzięki czemu silnik zamontowano w 
 pozycji bocznej. Głowica cylindra wystaje z boku kadłuba, co 
 znacznie ułatwia regulację. Sylwetka modelu na rysunku 12-4d jest 
 stylizowana na wzór nowoczesnych samolotów o napędzie 
 turbinowo-odrzutowym. Model ma charakterystyczne oprofilowanie 
 przodu kadłuba i statecznik poziomy zamocowany nad kadłubem. 
 Wszystkie przeróbki podstawowego modelu przedstawione na rysunku nie 
 zostały jednak dokonane dowolnie. Patrząc uważnie dostrzeżemy, że 
 ogólne proporcje — cięciwa skrzydła i statecznika, ich wzajemna 
 odległość, kąty nastawienia, położenie środka ciężkości, 
 powierzchnie statecznika pionowego — wszędzie pozostały bez zmian.</p>

<p>
 <big>Tworzenie nowych wersji</big>
<p>
 Zarówno w miniaturowym, jak i prawdziwym lotnictwie podstawowa 
 konstrukcja jest tylko punktem wyjścia do dalszych zmian i ulepszeń. 
 Ciągła modernizacja modelu prowadzi do coraz to nowych i 
 doskonalszych wersji, przystosowanych do różnych zadań. Modernizując 
 model nie musimy się koniecznie ograniczać do zmian sylwetki, ale 
 możemy tworzyć nowe wersje przystosowane do lotu szybowcowego, na 
 uwięzi i do zdalnego sterowania. Możemy nawet zmieniać układ modelu. 
 Poniżej podany jest krótki opis tych możliwości:
<p>
 Wersja szybowcowa (rys. 12-5) [<a href="#wichereks">Wicherek S &#8211; szybowiec</a>] powstaje po 
 odjęciu podwozia i silnika. Brak podwozia powinien być zastąpiony 
 płozą do lądowania, zakończoną haczykiem do startu z holu. Brak 
 silnika należy zrównoważyć odpowiednim balastem, aby położenie 
 środka ciężkości nie uległo zmianie. Dla pomieszczenia balastu model 
 musi być zaopatrzony w odpowiedni czub. Wersja szybowcowa powinna 
 być tak opracowana, aby istniała możliwość wmontowania silnika. Jest 
 to szczególnie istotne dla tych modelarzy, którzy nie dysponują na 
 razie odpowiednią sumą pieniędzy na zakup silnika.</p>

<center>
<p><a href="images/12_5.jpg" target="_blank"><img border="1" src="images/12_5.jpg" width="400"></a></p>
<p><small>12-5. Proporcje modelu szybowca oraz możliwości powiększenia wydłużenia skrzydła<br>
a — widok z boku, b — widok z góry, c — widok z przodu</small></p>
</center>
<br>

<p>
Jeżeli planujemy, że model będzie użyty do startów 
 zawodniczych, na przykład w zawodach zdalnie kierowanych modeli 
 szybowców zboczowych, właściwości aerodynamiczne modelu mogą być 
 stosunkowo łatwo poprawione. Uzyskuje się to przez:<br>
 — Zwiększenie wydłużenia i powierzchni skrzydła przez dodanie do 
 standardowego płata zbieżnych tarpezowych końcówek o proporcjach 
 takich, jak na szkicu (zaznaczono linią przerywaną).<br>
 — Odpowiednie zwiększenie powierzchni stateczników poziomego 
 (kosztem wydłużenia) i pionowego (jak na rysunku).<br>
 — Ewentualne oprofilowanie i przedłużenie przodu kadłuba dla 
 zmniejszenia oporu i ułatwienia wyważenia modelu za pomocą ciężaru 
 wyposażenia.<br>
 — Zastosowanie (niekonieczne) innych profili do skrzydła, na 
 przykład:<br>
 — profilu E 385 dla modelu powolnego termicznego przeznaczonego do 
 startu przy słabym wietrze lub<br>
 — profilu E 387 dla modelu szybszego (zboczowego): profile te w 
 naturalnej wielkości* podane są na rysunku 12-7.
<p>
 * Ze względów technicznych na rys. podano profile o cięciwie 180 mm. 
 Należy je stosować zamiast profili cięciwy dł. 200 mm.</p>

<center>
 <p><a href="images/12_7.jpg" target="_blank"> <img border="1" src="images/12_7.jpg" width="600"></a></p>
 <p><small>Rys 12-7. Profile wyczynowych szybowców</small></p>
</center>
<br>
<p>
— Przy modelu zdalnie kierowanym, szczególnie szybszym, profil 
 statecznika należy zmienić na symetryczny — R 304-4, a środek 
 ciężkości przesunąć o 0,1 l do przodu.
<p>
 Wersja dolnopłatowa (rys. 12-8) powstaje przez przeniesienie 
 skrzydła z góry i umieszczenie go u dołu kadłuba. W przypadku modelu 
 swobodnie latającego dla zachowania stateczności konieczne jest 
 zwiększenie wzniosu skrzydła o około 2°. Wersję dolnopłatowa można 
 polecić do modeli na uwięzi (możliwość prowadzenia linek w skrzydle) 
 oraz zdalnie kierowanych (szczególnie wielokanałowych).</p>

<center>
<p>
 <a href="images/12_8.jpg" target="_blank"><img border="1" src="images/12_8.jpg" width="400"></a></p>
 <p><small>12-8. Proporcje swobodnie latającego lub jednoczynnościowego zdalnie kierowanego modelu dolnopłatowego<br>
a — widok z boku, b — widok z góry, c — widok z przodu</small></p>
</center>
<br>
<p>
Konkretne propozycje nieco dalej. Wersja na uwięzi (rys. 12-9) 
 powstaje przez wprowadzenie następujących zmian:<br>
 — Zmniejszenie lub całkowite zlikwidowanie wzniosu skrzydła.<br>
 — Zastosowanie steru wysokości wraz z mechanizmem napędzającym (orczyk i popychacz).<br>
 — Przesunięcie środka ciężkości do przodu; nowy środek ciężkości 
 powinien znajdować się w odległości 0—0,15 l od krawędzi natarcia.<br>
 — Umieszczenie linek na poziomie środka ciężkości, dodanie 
 prowadzenia na końcu skrzydła.</p>
<center>
<p><a target="_blank" href="images/12_9.jpg"><img border="1" src="images/12_9.jpg" width="400"></a></p>
<p><small>12-9. Proporcje dolnopłatowego modelu na uwięzi<br>
a — widok z boku, b — widok z góry, c — widok z przodu</small></p>
</center>
<br>

<p>
 Ponadto wersja na uwięzi wymaga zastosowania odpowiednio 
 mocniejszego silnika (patrz tablica 12.1) i mocniejszej konstrukcji. 
 Zastosowanie dwuwypukłego (rys. 12-10) profilu o grubości około 12%, 
 np. NACA 23012, poprawia zdecydowanie stateczność modelu i pozwala 
 osiągnąć większą prędkość.</p>
<center>
<p><a href="images/12_10.jpg" target="_blank"><img border="1" src="images/12_10.jpg" width="600"></a></p>
<p><small>12-10. Profile dla modeli na uwięzi</small></p>
</center>
<br>

<p>
Można też zastosować dwuwypukły profil typu R. na przykład R 310-5, jak na planie WICHERKA U.
<p>
 Wersja kierowana radiem (rys. 12-11) może być utworzona przez 
 wyposażenie modelu w odpowiednią radiową aparaturę odbiorczą oraz 
 mechanizmy wykonawcze uruchamiające ster (lub stery i lotki). Można 
 stosować aparaturę jedno- lub wielokanałową. Zmiany w modelu 
 polegają na zastosowaniu odpowiednich powierzchni sterowych. 
 Przeciętne proporcje i najczęściej stosowane wychylenia sterów i 
 lotek podane są na rysunku.
<p>
 Oryginalny profil WICHERKA R 310 może być z powodzeniem stosowany do 
 prostych modeli jednoczynnościowych sterowanych jedynie za pomocą 
 steru kierunku. Przy modelu wieloczynnościowym, szczególnie gdy 
 planowane jest pełne użycie steru wysokości, profil skrzydła 
 należałoby zmienić na dwuwypukły o zwiększonej grubości tak, aby 
 uzyskać i lepszą stateczność, i większą wytrzymałość skrzydła. 
 Odpowiednim profilem są tutaj profile NACA-2415 o grubości 15% lub 
 NACA-2418 o grubości 18%. Profile te w rozmiarze 180 mm są podane na 
 rysunku 12-12.
<p>
 Wersja dwupłatowa (rys. 12-13) utworzona przez dodanie dolnego 
 skrzydła może być pożyteczna jedynie w tym przypadku, kiedy zależy 
 nam na zwiększeniu udźwigu modelu, co może się zdarzyć, gdy model 
 będzie wykorzystany do transportu (aparat fotograficzny, zrzuty, 
 itp.). Może mieć również znaczenie przy lokowaniu ciężkiej 
 instalacji do zdalnego sterowania (amatorskie wykonanie).
<p>
 Wersja ta nadaje się szczególnie dobrze do zastosowania pływaków, a 
 ponadto może być wykorzystywana do nauki akrobacji, zarówno modelem 
 na uwięzi, jak i zdalnie kierowanym. W tym przypadku profil powinien 
 być zmieniony na gruby dwuwypukły, n p. NACA 2415 do akrobacji 
 podstawowej lub symetryczny o grubości 15—18% do pełnej akrobacji 
 (patrz rys. 12-12). Profil symetryczny można łatwo zaprojektować z 
 dwóch profili typu R 308.</p>

<center>
<p><a href="images/12_11.jpg" target="_blank"><img border="1" src="images/12_11.jpg" width="400"></a></p>
<p><small>12-11. Proporcje wieloczynnościowego modelu zdalnie kierowanego<br>
a — widok z boku, b — widok z góry</small></p>
<br>
<p><a href="images/12_12.jpg" target="_blank"><img border="1" src="images/12_12.jpg" width="600"></a></p>
<p><small>12-12. Profile dla modeli zdalnie kierowanych</small></p>
<br>
<p><a href="images/12_13.jpg" target="_blank"><img border="1" src="images/12_13.jpg" width="400"></a></p>
<p><small>12-13. Proporcje modelu dwupłatowego o uniwersalnym zastosowaniu<br>
a — widok z boku, b — widok z góry, c — widok z przodu</small></p>
</center>
<p>&nbsp;</p>


<p><big><big>Plany konstrukcyjne Wicherka</big></big></p>

<p>Wicherek 10 [<a href="images/wicherek10.png">.png</a>] </p>
<p>Wicherek U-25 [<a href="images/wicherek25u.png">.png</a>] </p>
<p>Wicherek 25P [<a href="images/wicherek25p.png">.png</a>] </p>

<p>&nbsp;</p>
</Body>
</Html>